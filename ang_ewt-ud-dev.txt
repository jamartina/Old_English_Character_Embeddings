721. Her Daniel ferde to Rome; 
and ðy ilcan geare Ine ofslog Cynewulf. 
722. Her Æðelburg cuen towearp Tantun ðe Ine ær timbrede; 
and Aldbryht wræccea gewat on Suðrige and on Suð Seaxe; 
and Ine gefeaht wið Suð Seaxum. 
725. Her Wihtred Cantwara cyning forðferde. ðæs cyn is beforan. 
and Eadberht feng to Centrice. 
and Ine feaht wið Suð Seaxan, and ðær ofslog Aldbryht. 
728. Her Ine ferde to Rome. and ðær his feorh gesealde and feng Æðelheard to Wesseaxna rice and heold xiiii gear. 
and ðy geare gefuhton Æðelheard and Oswald se æðeling; 
and se Oswald was Æðelbalding, Æðelbald Cynebalding, Cynebald Cuðwining, Cuðwine Ceaulining. 
729. Her cometa se steorra hiene oðiewde, and Sanctus Ecgbryht forðferde; 
730. Her Oswald se æðeling forðferde. 
731. Her was ofslægen Osric Norðanhymbra cyning, and feng Ceoluulf to ðam rice, and heold viii gear. 
and se Ceolwulf wæs Cuðaing, Cuða Cuðwining, Cuðwine Leodwalding. Leodwald Ecgwalding, Ecgwald Aldhelming, Aldhelm Ocging, Ocga Iding, Ida Eopping; 
and Beorhtwald ærcebiscep gefor; 
and ðy ilcan geare Tatwine wæs gehalgod to ærcebiscep. 
733. Her Æðelbald geeode Sumurtun; and sunne aðiestrode. 
734. Her wæs se mona swelce he wære mid blode begoten; 
and ferdon forð Tatwine and Bieda. 
736. Her Noðhelm ærcebiscep onfeng pallium from Romana biscep. 
737. Her Forðhere biscep and Friðogið cuen ferdun to Rome. 
738. Her Eadbryht Eating, Eata Leodwalding, feng to Norðanhymbra rice. and heold xxi wintra. 
and his broðor wæs Ecgbryht Eating ærcebiscep, 
and hie restað begen on Eoforwicceastre on anum portice. 
741. Her Æðelheard cyning forðferde, and feng Cuðræd to Wesseaxna rice, and heold xvi wintra, and heardlice gewon wið Æðelbald cyning; 
and Cuðbryht wæs to ærcebiscep gehalgod, and Dun biscep to Hrofesceastre. 
743. Her Æðelbald and Cuðræd fuhton wið Walas. 
744. Her Danihel gesæt on Wintanceastre, and Hunferð feng to biscepdome. 
745. Her Danihel forðferde,
ða was xliii wintra agan siððan he onfeng biscepdome. 
746. Her mon slog Selred cyning. 
748. Her wæs ofslægen Cynric Wesseaxna æðeling, and Eadbryht Cantwara cyning forðferde. and Æthelbyrht Wihtredes sunu cinges feng to ðam rice. 
750. Her Cuðred cyning gefeaht uuið Æðelhun ðone ofermedan aldormonn. 
752. Her Cuðred gefeaht ðy xii geare his rices æt Beorgfeorda wið Æðelbald. 
753. Her Cuðred feaht wið Walas. 
754. Her Cuðred forðferde, and Cyneheard onfeng biscepdome æfter Hunferðe on Wintanceastre; 
and Cantwara burg forbærn ðy geare, and Sigebryht feng to Wesseaxna rice, and heold an gear. 
755. Her Cynewulf benam Sigebryht his rices and West Seaxna wiotan for unryhtum dædum, buton Hamtunscire; 
and he hæfde ða oð he ofslog ðone aldormon ðe him lengest wunode; 
and hie cuædon ðæt tæt ilce hiera geferum geboden wære, ðe ær mid ðam cyninge wærun; 
ða cuædon hie ðæt hie hie ðæs ne onmunden ðon ma ðe eowre geferan ðe mid ðam cyninge ofslægene wærun. 
and hie ða ymb ða gatu feohtende wæron oððæt hie ðærinne fulgon, and ðone æðeling ofslogon, and ða men ðe him mid wærun alle butan anum, se wæs ðæs aldormonnes godsunu, 
and he his feorh generede and ðeah he wæs oft gewundad. 
and se Cynewulf ricsode xxxi wintra. and his lic lið æt Wintanceastre, and ðæs æðelinges æt Ascanmynster, 
and hiera ryhtfæderencyn gæð to Cerdice; 
and ðy ilcan geare mon ofslog Æðelbald Miercna cyning on Seccandune, and his lic lið on Hreopadune; 
and Beornræd feng to rice, and lytle hwile heold and ungefealice; 
and ðy ilcan geare Offa feng to rice, and heold xxxviiii wintra. 
and his sunu Egfer heold xli daga and c daga. 
Se Offa wæs Đincgferðing, Đincgferð Eanwulfing, Eanwulf Osmoding, Osmod Eawing, Eawa Pybing, Pybba Creoding, Creoda Cynewalding, Cynewald Cnebing, Cnebba Iceling, Icel Eomæring, Eomær Angelðowing, Angelðeow Offing, Offa Wærmunding, Wærmund Wyhtlæging, Wihtlæg Wodening. 
and hiene ða Cynewulf on Andred adræfde, and he ðær wunade oð ðæt hiene an swan ofstang æt Pryfetes flodan;
and he wræc ðone aldor mon Cumbran; 
and se Cynewulf oft miclum gefeohtum feaht uuið Bretwalum; 
and ymb xxxi wintra ðæs ðe he rice hæfde, he wolde adræfan anne æðeling se was Cyneheard haten, 
and se Cyneheard wæs ðæs Sigebryhtes broður; 
and ða geascode he ðone cyning lytle werode on wifcyððe on Merantune, and hine ðær berad, and ðone bur utan beeode ær hine ða men onfunden ðe mid ðam kyninge wærun; 
and ða ongeat se cyning ðæt, and he on ða duru eode, and ða unheanlice hine werede, oð he on ðone æðeling locude, and ða utræsde on hine, and hine miclum gewundode. 
and hie alle on ðone Cyning wærun feohtende oð ðæt hie hine ofslægenne hæfdon; 
and ða on ðæs wifes gebærum onfundon ðæs cyninges ðegnas ða unstilnesse, and ða ðider urnon swa hwelc swa ðonne gearo wearð and radost; 
Ac hie simle feohtende wæran oð hie alle lægon butan anum Bryttiscum gisle, 
and se swiðe gewundad wæs. 
Đa on morgenne gehierdun ðæt ðæs cyninges ðegnas ðe him beæftan wærun ðæt se cyning ofslægen wæs, ða ridon hie ðider, and his aldormon Osric, and Wiferð his ðegn, and ða men ðe he beæftan him læfde ær, and ðone æðeling on ðære byrig metton ðær se cyning ofslægen læg, and ða gatu him to belocen hæfdon and ða ðær to eodon; 
and ða budon hie hiera mægum ðæt hie gesunde from eodon; 
758. Her Cuðbryht arcebiscep forðferde. 
759. Her Bregowine wæs to ercebiscep gehadod to Sancte Michaeles tide. 
760. Her Æðelbryht Cantwara cyning forðferde. 
se was Wihtredes sunu cinges. 
761. Her wæs se mycla winter. 
763. Her Ianbryht wæs gehadod to ærcebiscep on ðone feowertegan dæg ofer midne winter. 
764. Her Iaenbryht ærcebiscep onfeng pallium. 
768. Her forðferde Eadberht Eating cing. 
772. Her Milred biscep forðferde. 
773. Her oðiewde read Cristes mæl on hefenum æfter sunnan setlgonge; 
and ðy geare gefuhton Mierce and Cantware æt Ottanforda; 
and wunderleca nædran wæron gesewene on Suð Seaxna londe. 
777. Her Cynewulf and Offa gefuhton ymb Benesingtun and Offa nam ðone tuun. 
780. Her Ald Seaxe and Francan gefuhtun. 
784. Her Cyneheard ofslog Cynewulf cyning, and he ðær wearð ofslægen, 
and ða onfeng Beorhtric Wesseaxna rices, and he ricsode xvi gear, and his lic lið æt Werham, and his ryhtfædrencyn gæð to Cerdice. 
To ðysan timan rixode Ealhmund cing innon Cent. 
785. Her wæs geflitfullic senoð æt Cealchyðe, and Iaenbryht ærcebiscep forlet sumne dæl his biscepdomes, and from Offan kyninge Hygebryht wæs gecoren, and Ecgferð to cyninge gehalgod. 
787. Her nom Beorhtric cyning Offan dohtor Eadburge; 
and on his dagum cuomon ærest iii scipu, 
and hiene mon ofslog; Đæt wæron ða ærestan scipu Deniscra monna ðe Angelcynnes lond gesohton. 
Đæt wæron ða ærestan scipu Deniscra monna ðe Angelcynnes lond gesohton. 
Ðis syndon ða domas, ðe Æðelbirht cyning asette on Agustinus dæge.
Godes feoh and ciricean XIIgylde. Biscopes feoh XIgylde. Preostes feoh IXgylde. Diacones feoh VIgylde. Cleroces feoh IIIgylde. Ciricfrið IIgylde. Mæthlfrið IIgylde.
Gif cyning his leode to him gehateð, and heom mon ðær yfel gedo, IIbote and cyninge L scillinga.
Gif cyning æt mannes ham drincæð, and ðær man lyswæs hwæt gedo, twibote gebete.
Gif frigman cyninge stele, IXgylde forgylde.
Gif in cyninges tune man mannan ofslea, L scillinga gebete.
Gif man frigne mannan ofsleahð, cyninge L scillinga to drihtinbeage.
Gif cyninges ambihtsmið oððe laadrincmannan ofslehð, meduman leodgelde forgelde.
Cyninges mundbyrd: L scillinga.
Gif frigman freum stelð, III gebete, and cyning age ðæt wite and ealle ða æhtan.
Gif man wið cyninges mægdenman geligeð, L scillinga gebete.
Gif hio grindende ðeowa sio, XXV scillinga gebete.
Cyninges fedesl XX scillinga forgelde.
Gif on eorles tune man mannan ofslæhð, XII scillinga gebete.
Gif wið eorles birele man geligeð, XII scillinga gebete.
Ceorles mundbyrd: VI scillingas.
Gif wið ceorles birelan man geligeð, VI scillingum gebete; aet ðære oðere ðeowan L scætta; aet ðare ðriddan XXX scætta.
Gif man in mannes tun ærest geirneð, VI scillingum gebete; 
se ðe æfter irneð: III scillingas, siððan gehwylc scilling
Gif wegreaf sy gedon, VI scillingum gebete.
Gif man ðone man ofslæhð, XX scillingum gebete.
Gif man mannan ofslæhð, medume leodgeld C scillinga gebete.
Gif man mannan ofslæhð, æt openum græfe XX scillinga forgelde and in XL nihta ealne leod forgelde.
Gif bana of lande gewiteð, ða magas healfne leod forgelden.
Gif man frigne man gebindeð, XX scillinga gebete.
Gif man ceorlæs hlafætan ofslæhð, VI scillingum gebete.
Gif læt ofslæhð, ðone selestan LXXX scillingum forgelde; 
gif ðane oðerne ofslæhð, LX scillingum forgelde; 
ðane ðriddan XL scilling forgelden.
Gif friman edorbrecðe gedeð, VI scillingum gebete.
Gif man inne feoh genimeð, se man IIIgelde gebete.
Gif friman edor gegangeð, IIII scillingum gebete.
Gif man mannan ofslea, agene scætte and unfacne feo gehwilce gelde.
Gif friman wið fries mannes wif geligeð, his wergelde abicge and oðer wif his agenum scætte begete and ðæm oðrum æt ðam gebrenge.
Gif man rihthamscyld ðurhstinð, mid weorðe forgelde.
Gif feaxfang geweorð, L sceatta to bote.
Gif banes blice weorðeð, III scillingum gebete
Gif banes bite weorð, IIII scillingum gebete.
Gif sio uterre hion gebrocen weorðeð, X scillingum gebete.
Gif butu sien, XX scillingum gebete.
Gif eaxle gelæmed weorðeð, XXX scillinga gebete.
Gif eare of weorð aslagen, XII scillinga gebete.
Gif eare ðirel weorðeð, III scillinga gebete.
Gif eare sceard weorðeð, VI scillinga gebete.
Gif eage of weorð, L scillinga gebete.
Gif muð oððe eage woh weorðeð, XII scillinga gebete.
Gif nasu ðyrel weorð, VIIII scillingum gebete.
Gif hit sio an hleore, III scillinga gebete.
Gif butu ðyrele sien, VI scillinga gebete.
Gif nasu ælcor sceard weorð, gehwylc VI scillinga gebete.
Gif ðirel weorð, VI scillinga gebete.
Se ðe cinban forslæhð, mid XX scillingum forgelde.
Æt ðam feower toðum fyrestum, æt gehwylcum VI scillingas; 
se toð se ðanne bistandeð: IIII scillingas; 
se ðe ðonne bi ðam standeð: III scillingas; 
ond ðonne siððan gehwylc: scilling.
Gif spræc awyrd weorð, XII scillingas.
Gif widobane gebroced weorðeð, VI scillinga gebete.
Se ðe earm ðurhstinð, VI scillingum gebete.
Gif earm forbrocen weorð, VI scillinga gebete.
Gif ðuman ofaslæhð, XX scillingas.
Gif ðuman nægl of weorðeð, III scillinga gebete
Gif man scytefinger ofslæhð, VIIII scillinga gebete.
Gif man middelfinger ofaslæhð IIII scillinga gebete.
Gif man goldfinger ofaslæhð, VI scillingum gebete
Gif man ðone lytlan finger ofslæhð, XI scillinga gebete.
Æt ðam neglum gehwylcum scilling.
Æt ðam lærestan wlitewamme III scillingas ond æt ðam maran VI scillinga.
Gif man oðerne mid fyste in naso slæhð, III scillingas.
Gif dynt sie, scilling.
Gif he heahre handa dyntes onfehð, scillingum forgelde.
Gif dynt sweart sie buton wædum, XXX scætta gebete.
Gif hit sie binnan wædum, gehwylc XX scætta gebete.
Gif hrifwund weorðeð, XII scillinga gebete.
Gif he ðurhðirel weorðeð, XX scillinga gebete.
Gif man gegemed weorðeð, XXX scillinga gebete.
Gif man cearwund sie, XXX scillinga gebete.
Gif man gekyndelice lim awyrdeð, ðrym leudgeldum hine man forgelde.
Gif he ðurhstinð, VI scillinga gebete.
Gif man inbestinð, VI scillinga gebete.
Gif ðeoh gebrocen weorðeð, XII scillingum gebete.
Gif he healt weorð, ðær motan freond seman.
Gif rib forbrocen weorð, III scillinga gebete.
Gif man ðeoh ðurhstingð, stice gehwilce VI scillingas
Gyfe ofer ynce scilling, æt twam yncum twegen, ofer ðry III scillingas.
Gif wælt wund weorðeð, III scillingas gebete.
Gif fot of weorðeð, L scillingum forgelden.
Gif seo micle ta of weorðeð, X scillinga forgelden.
Æt ðam oðrum taum gehwilcum healf gelde, ealswa æt ðam fingrum ys cwiden.
Gif ðare mycclan taan nægl of weorðeð, XXX scætta to bote.
Æt ðam oðrum gehwilcum X scættas gebete
Gif friwif locbore leswæs hwæt gedeð, XXX scillinga gebete.
Mægðbot sy swa friges mannes.
Mund ðare betstan widuwan eorlcundre L scillinga gebete.
Ðare oðre XX scillingas, ðare ðriddan XII scillingas, ðare feorðan VI scillingas.
Gif man widuwan unagne genimeð, II gelde seo mund sy.
Gif mon mægð gebigeð, ceapi geceapod sy, gif hit unfacne is.
Gif hit ðonne facne is, ef ðær æt ham gebrenge, and him man his scæt agefe.
Gif hio cwic bearn gebyreð, healfne scæt age, gif ceorl ær swylteð.
Gif mid bearnum bugan wille, healfne scæt age.
Gif ceorl agan wile: swa an bearn.
Gif hio bearn ne gebyreð, fæderingmagas fioh agan and morgengyfe.
Gif man mægðmon nede genimeð: ðam agende L scillinga and eft æt ðam agende sinne willan ætgebicge.
Gif hio oðrum mæn in sceat bewyddod sy, XX scillinga gebete.
Gif gængang geweorðeð, XXXV scillingas and cyninge XV scillingas.
Gif man mid esnes cwynan geligeð be cwicum ceorle, II gebete.
Gif esne oðerne ofslea unsynnigne, ealne weorðe forgelde.
Gif esnes eage and foot of weorðeð aslagen, ealne weorðe hine forgelde
Gif man mannes esne gebindeð, VI scillingas gebete.
Ðeowæs wegreaf se III scillingas.
Gif ðeo steleð, II gelde gebete.
Ðis syndon ða domas ðe Hloðhære and Eadric, Cantwara cyningas, asetton.
Hloðhære and Eadric Cantwara cyningas ecton ða æ, ða ðe heora aldoras ær geworhton, ðyssum domum ðe hyr efter sægeð.
Gif mannes esne eorlcundne mannan ofslæhð, ðane ðe sio ðreom hundum scillinga gylde, se agend ðone banan agefe and do ðær ðrio manwyrð to.
Gif se bane oðbyrste, feorðe manwyrð he togedo and hine gecænne mid godum æwdum, ðæt he ðane banan begeten ne mihte.
Gif mannes esne frigne mannan ofslæhð, ðane ðe sie hund scillinga gelde, se agend ðone banan agefe and oðer manwyrð ðær to.
Gif bana oðbyrste, twam manwyrðum hine man forgelde and hine gecænne mid godum æwdum, ðæt he ðane banan begeten ne mihte.
Gif frigman mannan forstele, gif he eft cuma stermelda, secge an andweardne; 
gecænne hine, gif he mæge: 
hæbbe ðare freora rim æwdamanna and ænne mid in aðe, æghwilc man æt ðam tune ðe he tohyre;
gif he ðæt ne mæge, gelde swa he gono hage.
Gif ceorl acwyle be libbendum wife and bearne, riht is ðæt hit, ðæt bearn, medder folgige, and him mon an his fæderingmagum wilsumne berigean gefelle his feoh to healdenne, oð ðæt he X wintra sie.
Gif man oðrum mæn feoh forstele, and se agend hit eft ætfo, geteme to cynges sele, gif he mæge, and ðone ætgebrenge ðe him sealde; 
gif he ðæt ne mæge, læte an, and fo se agend to.
Gif man oðerne sace tihte and he ðane mannan mote an medle oððe an ðinge, symble se man ðam oðrum byrigean geselle and ðam riht awyrce ðe to hiom Cantwara deman gescrifen.
Gif he ðonne byrigan forwærne, XII scillingas agylde ðam cyninge, and sio se sacy swa open swa hio ær wes.
Gif man oðerne tihte, siððan he him byrigan gesealdne hæbbe, and ðonne ymb III niht gesecæn hiom sæmend (buton ðam ufor leofre sio ðe ða tihtlan age); 
siððan sio sace gesemed sio, an seofan nihtum se man ðam oðrum riht gedo, gecwime an feo oððe an aðe, swa hwæder swa him leofre sio. 
Gif man mannan an oðres flette manswara hateð oððe hine mid bismærwordum scandlice grete, scilling agelde ðam ðe ðæt flet age, and VI scillinga ðam ðe he ðæt word togecwæde, and cyninge XII scillinga forgelde.
Gif man oðrum steop asette ðær mæn drincen, buton scylde, an eald riht scilling agelde ðam ðe ðæt flet age, and VI scillinga ðam ðe man ðone steap aset, and cynge XII scillinga.
Gif man wæpn abregde ðær mæn drincen and ðær man nan yfel ne deð, scilling ðan ðe ðæt flet age, and cyninge XII scillinga.
Gif ðæt flet geblodgad wyrðe, forgylde ðem mæn his mundbyrd and cyninge L scillinga.
Gif man cuman feormæð III niht an his agenum hame(cepeman oððe oðerne ðe sio ofer mearce cuman) and hine ðonne his mete fede, and he ðonne ænigum mæn yfel gedo, se man ðane oðerne æt rihte gebrenge oððe riht forewyrce.
Gif Cantwara ænig in Lundenwic feoh gebycge, hæbbe him ðonne twegen oððe ðreo unfacne ceorlas to gewitnesse oððe cyninges wicgerefan.
Gif he ðæt ne mæge, gekyðe ðanne in wiofode mid his gewitena anum oððe mid cyninges wicgerefan, ðæt he ðæt feoh undeornunga his cuðan ceape in wic gebohte; 
and him man ðanne his weorð agefe.
Gif hit man eft æt ðam mæn in Cænt ætfo, ðonne tæme he to wic to cyngæs sele to ðam mæn ðe him sealde, gif he ðane wite and æt ðam teame gebrengen mæge.
Gif he ðanne ðæt ne mæge gecyðan mid rihtre canne, læte ðanne an, and se agend tofo.
Ðis synd Wihtrædes domas Cantwara cyninges.
Ðam mildestan cyninge Cantwara Wihtræde rixigendum ðe fiftan wintra his rices, ðy niguðan gebanne, sextan dæge Rugernes, in ðære stowe ðy hatte Berghamstyde, ðær wæs gesamnad eadigra geheahtendlic ymcyme:
ðær wæs Birhtwald, Bretone heahbiscop, and se ær næmda cyning; 
eac ðan Hrofesceastre bisceop (se ilca Gybmund wæs haten) andward wæs;
and cwæð ælc had ciricean ðære mægðe anmodlice mid ðy hersuman folcy.
Ðær ða eadigan fundon mid ealra gemedum ðas domas and Cantwara rihtum ðeawum æcton, swa hit hyr efter segeð and cwyð:
Cirice an freolsdome gafola; 
and man for cyning gebidde, and hine buton neadhæse heora willum weorðigen.
Ciricean mundbyrd sie L scillinga swa cinges.
Unrihthæmde mæn to rihtum life mid synna hreowe tofon oððe of ciricean genaman ascadene sien.
swæse mæn in leodum ciriclicæs gemanan ungestrodyne ðoligen
Gif ðæs geweorðe gesiðcundne mannan ofer ðis gemot, ðæt he unrihthæmed genime ofer cyngæs bebod and biscopes and boca dom, se ðæt gebete his dryhtne C scillinga an ald reht.
Gif hit ceorlisc man sie, gebete L scillinga; and gehwæder ðæt hæmed mid hreowe forlæte.
Gif priost læfe unrihthæmed oððe fulwihðe untrumes forsitte oððe to ðon druncen sie, ðæt he ne mæge, sio he stille his ðegnungæ oð biscopes dom.
Gif bescoren man steorleas gange him an gestliðnesse, gefe him man ænes; 
and ðæt ne geweorðe buton he leafnesse habbe, ðæt hine man læng feormige.
Gif man his mæn an wiofode freols gefe, se sie folcfry; 
freolsgefa age his erfe ænde wergeld and munde ðare hina, sie ofer mearce ðær he wille.
Gif esne ofer dryhtnes hæse ðeowweorc wyrce an sunnan æfen efter hire setlgange oð monan æfenes setlgang, LXXX scillinga se dryhtne gebete.
Gif esne deð his rade ðæs dæges, VI se wið dryhten gebete oððe sine hyd; 
gif friman ðonne an ðane forbodenan timan, sio he healsfange scyldig; 
and se man se ðæt arasie, he age healf ðæt wite and ðæt weorc.
Gif ceorl buton wifes wisdome deoflum gelde, he sie ealra his æhtan scyldig and healsfange. 
Gif butwu deoflum geldað, sion hio healsfange scyldigo and ealra æhtan.
Gif ðeuw deoflum geldað, VI scillinga gebete oððe his hyd.
Gif mon his heowum in fæsten flæsc gefe, frigne ge ðeowne halsfange alyse.
Gif ðeow ete his sylfes ræde, VI scillinga oððe his hyd.
Biscopes word and cyninges sie unlægne buton aðe.
Mynstres aldor hine cænne in preostes canne.
Preost hine clænsie sylfæs soðe in his halgum hrægle ætforan wiofode ðus cweðende: “Ueritatem dico in Christo, non metior”. 
Swylce diacon hine clænsie.
Cliroc feowra sum hine clænsie his heafodgemacene and ane his hand on wiofode; 
oðre ætstanden, að abycgan.
Gest hine clænsie sylfes aðe on wiofode;
swylce cyninges ðeng; 
ceorlisc man hine feowra sum his heafodgemacene on weofode; and ðissa ealra að sie unlegnæ;
Ðanne is cirican canne riht: 
Gif man biscopes esne tihte oððe cyninges, cænne hine an gerefan hand, 
oððe hine gerefa clensie, oððe selle to swinganne.
Gif man Gedes ðeuwne esne in heora gemange tihte, his dryhten hine his ane aðe geclænsie, gif he huslgenga sie; 
Gif folces mannes esne tihte cirican mannes esne, oððe cirican mannes esne tihte folces mannes esne, his dryhten hine ane his aðe geclensige.
Gif man leud ofslea an ðeofðe, licge buton wyrgelde.
Gif man frigne man æt hæbbendre handa gefo, ðanne wealde se cyning ðreora anes: 
oððe hine man cwelle oððe ofer sæ selle oððe hine his wergelde alese. 
Se ðe hine gefo and gegange, healfne hine age; 
gif hine man cwelle, geselle heom man LXX scillinga.
Gif ðeuw stele and hi man alese: LXX scillinga, swa hweder swa cyning wille; 
gif hine man acwelle, ðam agende hi man healfne agelde.
Ðis is ðæt frið, ðæt Ælfred cyninc and Gyðrum cyning and ealles Angelcynnes witan and eal seo ðeod ðe on Eastænglum beoð ealle gecweden habbað and mid aðum gefeostnod for hy sylfe and for heora gingran, ge for geborene ge for ungeborene, ðe Godes miltse recce oððe ure.
Ærest ymb ure landgemæra: 
up on Temese, and ðonne up on Ligan, and andlang Ligan oð hire æwylm, ðonne on gerihte to Bedanforda, ðonne up on Usan oð Wætlingastræt.
Ðæt is ðonne, gif man ofslægen weorðe, ealle we lætað efendyrne Engliscne and Deniscne, to VIII healfmearcum asodenes goldes, buton ðam ceorle ðe on gafollande sit and heora liesengum,
ða syndan eac efendyre: ægðer to CC scillinga
And gif man cyninges ðegn beteo manslihtes, gif he hine ladian dyrre, do he ðæt mid XII cininges ðegnum; 
gif ma ðone man betyhð, ðe bið læssa maga ðone se cyninges ðegn, ladige he hine mid XI his gelicena -and mid anum cyninges ðægne and swa ægehwilcre spræce ðe mare sy ðone IIII mancussas-. 
and gyf he ne dyrre, gylde hit ðrygylde, swa hit man gewyrðe.
And ðæt ælc man wite his getyman be mannum and be horsum and be oxum.
Gif ðonne gebyrige, ðæt for neode heora hwylc wið ure bige habban wille oððe we wið heora mid yrfe and mid æhtum, ðæt is to ðafianne on ða wisan, ðæt man gislas sylle friðe to wedde and to swutulunge, ðæt man wite, ðæt man clæne bæc hæbbe.
Ðis syndon ða domas ðe Ælfred cyncg and Guðrum cyncg gecuron.
And ðis is seo gerædnis eac, ðe ælfred cyng and Guðrum cyng and eft Eadward cyng and Guðrum cyng gecuran and gecwædon, ða ða Engle and Dene to friðe and to freondscipe fullice fengon; 
and ða witan eac, ðe syððan wæron, oft and unseldan ðæt seolfe geniwodon and mid gode gehihtan.
Ðis ærest, ðæt hig gecwædon, ðæt hi ænne God lufian woldon and ælcne hæðendom georne aworpen
ðæt hig gecwædon, ðæt cyricgrið binnan wagum and cyninges handgrið stande efne unwemme.
And gif hwa Cristendom wyrde oððe hæðendom weorðige wordes oððe weorces, gylde swa wer swa wite swa lahslitte, be ðam ðe syo dæde sy.
And gyf gehadod man gestalie oððe gefeohte oððe forswerige oððe forlicge, gebete ðæt be ðam ðe seo dæde sy, swa be were swa be wite swa be lahslitte, and for Gode huru bete, swa canon tæce, and ðæs borh finde oððe carcern gebuge.
And gif mæssepreost folc miswyssige æt freolse oððe æt fæstene, gylde XXX scillinga mid Englum and mid Denum ðreo healfmare.
Gif preost to rihtandagan crisman ne fecce, oððe fulluhtes forwyrne ðam ðe ðæs ðearf sy, gylde wite mid Englum and mid Denum lahslit, ðæt is twelf oran.
And æt syblegerum ða witan geræddan, ðæt cyng ah ðone uferan and bisceop ðone nyðeran, butan hit man gebete for Gode and for worulde, be ðam ðe seo dæde sy, swa bisceop getæce.
Gif twegen gebroðra oððe twegen genyhe magas wið an wif forlicgan, beten swyðe georne, swa swa man geðafige, swa be wite swa be lahslitte, be ðam ðe seo dæde sy.
Gif gehadod man hine forwyrce mid deaðscylde, gewilde hine man and healde to bisceopes dome.
And ealle Godes gerihto forðige man georne be Godes mildse and be ðam witan ðe witan toledan.
Gif hwa teoðunge forhealde, gylde lahslit mid Denum, wite mid Englum.
Gif hwa Romfeoh forhealde, gylde lahslit mid Denum, wite mid Englum.
Gif hwa leohtgesceot ne gelæste, gylde lahslit mid Denum, wite mid Englum
Gif hwa sulhælmyssan ne sylle, gylde lahslit mid Denum, wite mid Englum
Gif hwa ænigra godcundra gerihto forwyrne, gylde lahslit mid Denum, wite mid Englum.
And gif he wigie and man gewundie, beo his weres scyldig.
Gif he man to deaðe gefylle, beo he ðonne utlah, and his hente mid hearme ælc ðara ðe riht wille
And gif he gewyrce, ðæt hine man afylle, ðurh ðæt hine man gean Godes ryht oððe ðæs cynges geonbyrde, gif man ðæt gesoðige, licge ægylde.
Sunnandæges cypinge gif hwa agynne, ðolie ðæs ceapes and twelf orena mid Denum and XXX scillinga mid Englum
Gif frigman freolsdæge wyrce, ðolie his freotes oððe gylde wite, lahslite.
Ðeowman ðolie his hyde oððe hydgyldes
Gif hlaford his ðeowan freolsdæge nyde to weorce, gylde lahslitte inne on Deone lage and wite mid Englum.
Gif frigman rihtfæsten abrece, gylde wite oððe lahslite. 
Gif hit ðeowman gedo, ðolie his hyde oððe hydgyldes.
Ordel and aðas syndan tocwedene freolsdagum and rihtfæstendagum; 
 and se ðe ðæt abrece, gylde lahslit mid Denum, wite mid Englum.
Gif limlæweo lama, ðe forworht wære, weorðe forlæten, and he æfter ðam ðreo niht alibbe, siððan man mot hylpan be bisceopes leafe, se ðe wylle beorgan sare and saule.
Gif wiccan oððe wigleras, mansworan oððe morðwyrhtan oððe fule, afylede, æbære horcwenan ahwar on lande wurðan agytene, ðonne fyse hi man of earde and clænsie ða ðeode, oððe on earde forfare hy mid ealle, buton hig geswican and ðe deoppor gebetan.
Gif man gehadodne oððe ælðeodigne ðurh enig ðing forræde æt feo oððe æt feore, ðonne sceal him cyng beon oððan eorl ðær on lande and bisceop ðere ðeode for mæg and for mundboran, buton he elles oðerne hæbbe; 
and bete man georne be ðam ðe seo dæde sy Christe and cyninge, swa hit gebyrige; oððe ða dæde wrece swiðe deope ðe cyning sy on ðeode.
Eadwerdes gerænesse.
Eadwerd cyning byt ðam gerefum eallum, ðæt ge deman swa rihte domas swa ge rihtoste cunnon, and hit on ðære dombec stande. 
and ðæt gehwilc spræce habbe andagan, hwænne heo gelæst sy, ðæt ge ðonne gereccan.
And ic wille, ðæt gehwilc man hæbbe his geteaman; and nan man ne ceapige butan porte, ac hæbbe ðæs portgerefan gewitnesse oððe oðera ungeligenra manna, ðe man gelyfan mæge.
And gif hwa butan porte ceapige, ðonne sy he cyninges oferhyrnesse scyldig; 
and gange se team ðeah forð, oð ðæt man wite, hwær he oðstande.
Eac we cwædon: se ðe tyman scolde, ðæt he hæfde ungeligene gewitnesse ðæs ðæt he hit on riht tymde, oððe ðone að funde, ðe se gelyfan mihte ðe onsprece.
Swa we cwædon be ðære agnunge ðæt ylce, ðæt he gelædde ungeligene gewitnesse ðæs, oððe ðone að funde, gif he mæhte, ungecorenne, ðe se onspeca on gehealden wære.
Gif he ðonne ne mehte, ðonne namede him man VI men on ðam ylcan geburhscipe, ðe he on hamfæst wære, and begete ðara syxa ænne æt anum hryðere, oððe æt ðam orfe ðe ðæs weorð sy; 
and syððan wexe be ðæs ceapes æhte, gif ðær ma to scyle
and se dyde ðonne swa ðer he dorste, ðe hit man ætfenge: swa he hit agnode swa he hit tymde.
Eac we cwædon, hwæs se wyrðe wære ðe oðrum ryhtes wyrnde aðor oððe on boclande oððe on folclande; 
and ðæt he him geandagode of ðam folclande, hwonne he him riht worhte beforan ðam gerefan
Eadweard cyning myngode his wytan, ða hy æt Exanceastre wæron, ðæt hy smeadon ealle, hu heora frið betere beon mæhte, ðonne hit ær ðam wæs; forðam him ðuhte, ðæt hit mæctor gelæst wære, ðonne hit scolde, ðæt he ær beboden hæfde.
He agsode hy ða, hwa to ðære bote cyrran wolde and on ðære geferræddenne beon ðe he wære, and ðæt lufian ðæt he lufode, and ðæt ascunian ðæt he ascunode, ægðer ge on sæ ge on lande.
Ðæt is ðonne, ðæt nan man oðrum ryhtes ne wyrne.
Gif hit hwa do, bete swa hit beforan awriten is: æt forman cyrre XXX scillinga and æt oðran cyrre ealswa and æt ðriddan mid CXX scillingum ðam cyninge.
And gif hit se gerefa ne amanige mid rihte on ðara manna gewitnesse, ðe him to gewitnesse getealde syndon, ðonne bete mine oferhyrnesse mid CXX scillingum.
Gif hwa ðifðe betogen sy, ðonne niman hine on borh ða ðe hine hlaforde befæston, ðæt he hine ðæs getrywsige; oððe oðere frynd, gif he hæbbe, don ðæt sylfe.
Eac ic wylle, ðæt ælc man hæbbe symle ða men gearowe on his lande, ðe læden ða men ðe heora agen secan willen, 
Gif hwa ðis oferhebbe and his að and his wæd brece, ðe eal ðeod geseald hæfð, bete swa domboc tæce.
Gif hine hwa feormige syððan, bete swa seo domboc sæcge, and se scyle ðe flyman feormige, gif hit sy herinne; 
gif hit sy east inne, gif hit sy norð inne, bete be ðam ðe ða friðgehwritu sæcgan.
Ne underfo nan man oðres mannes man butan ðæs leafe ðe he ær fyligde, and hær he syl laðleas wið ælce hand. 
 Gif hit hwa do, bete mine oferhyrnesse.
Ic wille, ðæt ælc gerefa hæbbe gemot a ymbe feower wucan; and gedon, ðæt ælc man sy folcrihtes wyrðe, and ðæt ælc spræc hæbbe ende and andagan, hwænne hit forðcume. 
Gif hit hwa oferhebbe, bete swa we ær cwædon.
II. Æt ærestan we lærað, ðæt mæst ðearf is, ðæt æghwelc mon on his að and his wed wærlice healde.
Gif hwa to hwæðrum ðissa genied sie on woh, oððe to hlafordsearwe oððe to ængum unryhtum fultume, ðæt is ðonne ryhtre to aleoganne ðonne to gelæstanne.
Gif hine mon ofslea, licgge he orgilde.
Gif he ut oðfleo ær ðam fierste, and hine mon gefo, sie he feowertig nihta on carcerne, swa he ær sceolde.
Gif he losige, sie he afliemed and sie amænsumod of eallum Cristes ciricum.
Gif ðær ðonne oðer mennisc borg sie, bete ðone borgbryce swa him ryht wisie, and ðone wedbryce swa him his scrift scrife.
III. Gif hwa ðara mynsterhama hwelcne for hwelcere scylde gesece, ðe cyninges feorm to belimpe, oððe oðerne frione hiered ðe arwyrðe sie, age he ðreora nihta fierst him to gebeorganne, buton he ðingian wille.
IIII. Gif hwa cyninges borg abrece, gebete ðone tyht swa him ryht wisie, and ðæs borges bryce mid V pundum mærra pæninga.
Ærcebiscepes borges bryce oððe his mundbyrd gebete mid ðrim pundum. 
Oðres biscepes oððe ealdormonnes borges bryce oððe mundbyrd gebete mid twam pundum.
V. Gif hwa ymb cyninges feorh sierwe, ðurh hine oððe ðurh wreccena feormunge oððe his manna, sie he his feores scyldig and ealles ðæs ðe he age.
Gif he hine selfne triowan wille, do ðæt be cyninges wergelde.
Swa we eac settað be eallum hadum, ge ceorle ge eorle: se ðe ymb his hlafordes fiorh sierwe, sie he wið ðone his feores scyldig and ealles ðæs ðe he age, oððe be his hlafordes were hine getriowe
VI. Eac we settað æghwelcere cirican, ðe biscep gehalgode, ðis frið: 
gif hie fahmon geierne oððe geærne, ðæt hine seofan nihtum nan mon ut ne teo. 
 Gif hit ðonne hwa do, ðonne sie he scyldig cyninges mundbyrde and ðære cirican friðes mare, gif he ðær mare ofgefo, gif he for hungre libban mæge, buton he self utfeohte.
Gewite ðære cirican ealdor, ðæt him mon on ðam fierste mete ne selle.
Gif he self his wæpno his gefan utræcan wille, gehealden hi hine XXX nihta and hie hine his mægum gebodien.
Eac cirican frið:
Se ðe stalað on Sunnanniht oððe on Gehhol oððe on Eastron oððe on ðone halgan ðunresdæg on Gangdagas: ðara gehwelc we willað sie twybote, swa on Lenctenfæsten.
ðara gehwelc we willað sie twybote, swa on Lenctenfæsten.
VII. Gif hwa on cirican hwæt geðeofige, forgylde ðæt angylde, and ðæt wite swa to ðam angylde belimpan wille, and slea mon ða hond of ðe he hit mid gedyde.
Gif he ða hand lesan wille, and him mon ðæt geðafian wille, gelde swa to his were belimpe.
VIII. Gif hwa in cyninges healle gefeohte oððe his wæpn gebrede, and hine mon gefo, sie ðæt on cyninges dome, swa deað swa lif, swa he him forgifan wille.
Gif he losige, and hine mon eft gefo, forgielde he hine self a be his weregilde, and ðone gylt gebete, swa wer swa wite, swa he gewyrht age.
VIIII. Gif hwa nunnan of mynstere ut alæde butan kyninges lefnesse oððe biscepes, geselle hundtwelftig scillinga, healf cyninge, healf biscepe and ðære cirican hlaforde, ðe ðone munuc age.
Gif hire bearn mon ofslea, gielde cyninge ðara medrenmæga dæl; 
fædrenmægum hiora dæl mon agife.
X. Gif mon wif mid bearne ofslea, ðonne ðæt bearn in hire sie, forgielde ðone wifman fullan gielde, and ðæt bearn be ðæs fædrencnosles were healfan gelde.
A sie ðæt wite LX scillinga, oð ðæt angylde arise to XXX scillinga; 
siððan hit to ðam arise ðæt angylde, siððan sie ðæt wite CXX scillinga.
Geo wæs goldðeofe and stodðeofe and beoðeofe, and manig witu maran ðonne oðru; 
nu sint eal gelic buton manðeofe: CXX scillinga.
XL. Gif mon hæme mid twelfhyndes monnes wife, hundtwelftig scillinga gebete ðam were; 
XL. Gif mon hæme mid twelfhyndes monnes wife, hundtwelftig scillinga gebete ðam were; syxhyndum men hundteontig scillinga gebete; 
cierliscum men feowertig scillinga gebete.
XII. Gif mon on cirliscre fæmnan breost gefo, mid V scillingum hire gebete.
Gif he hie oferweorpe and mid ne gehæme, mid X scillingum gebete
Gif he mid gehæme, mid LX scillingum gebete.
Gif oðer mon mid hire læge ær, sie be healfum ðæm ðonne sio bot.
Gif hie mon teo, geladiege hie be sixtegum hida, oððe ðolige be healfre ðære bote.
Gif borenran wifmen ðis gelimpe, weaxe sio bot be ðam were.
XIII. Gif mon oðres wudu bærneð oððe heaweð unaliefedne, forgielde ælc great treow mid V scillingum, and siððan æghwylc, sie swa fela swa hiora sie, mid V pæningum; and XXX scillinga to wite.
and cwæð. warna ðæt ðu hit nanum men ne secge. ac ga and ætyw ðe ðara sacerda ealdre. And bring for ðinre clænsunga ðæt moyses bebead him on gewitnesse. 
Ða se hælend ðis gehyrde he sæde him. ne beðurfon na ða halan læces. ac ða ðe untrume synt; 
Ne com ic na ðæt ic clypode rihtwise ac synfulle. 
nan man ne siwað niwne scyp to ealdum reafe elles he afyrð ðone niwan scyp. of ðam ealdan reafe. And bið mare slite. 
And nan man ne deð niwe win on ealde bytta. elles ðæt win tobrycð ða bytta. And ðæt win bið agoten. 
Ða sæde he him ne rædde ge næfre. hwæt dyde dauid ða hine hingrode. And ða ðe mid him wæron. 
Sum feoll ofer stanscyligean ðar hit næfde mycele eorðan. And sona up eode. And forðam hit næfde eorðan ðiccnesse. 
Ðæt hi geseonde geseon and na ne geseon and gehyrende gehyren and ne ongyten ðe læs hi hwænne syn gescyrede. And him sin hyra synna forgyfene; 
Ða cwædon hi betwux him ðæt hi woldon wyrcan ane burh, and ænne stypel binnon ðære byrig, swa heahne ðæt his hrof astige up to heofenum: and begunnon ða to wyrcenne.
se was Wihtredes sunu cinges. 
and ðæt ne geweorðe buton he leafnesse habbe, ðæt hine man læng feormige.
gif hine man acwelle, ðam agende hi man healfne agelde.
Gif sio uterre hion gebrocen weorðeð, X scillingum gebete.
Se ðe cinban forslæhð, mid XX scillingum forgelde.
Gif ðare mycclan taan nægl of weorðeð, XXX scætta to bote.
eac ðan Hrofesceastre bisceop (se ilca Gybmund wæs haten) andward wæs;
Ciricean mundbyrd sie L scillinga swa cinges.
Gif butwu deoflum geldað, sion hio healsfange scyldigo and ealra æhtan.
Ordel and aðas syndan tocwedene freolsdagum and rihtfæstendagum; 
Eadwerd cyning byt ðam gerefum eallum, ðæt ge deman swa rihte domas swa ge rihtoste cunnon, and hit on ðære dombec stande. 
Eadweard cyning myngode his wytan, ða hy æt Exanceastre wæron, ðæt hy smeadon ealle, hu heora frið betere beon mæhte, ðonne hit ær ðam wæs; forðam him ðuhte, ðæt hit mæctor gelæst wære, ðonne hit scolde, ðæt he ær beboden hæfde.
Gif hwa ðifðe betogen sy, ðonne niman hine on borh ða ðe hine hlaforde befæston, ðæt he hine ðæs getrywsige; oððe oðere frynd, gif he hæbbe, don ðæt sylfe.
eft he ut eode to ðære sæ. And eall seo menigeo him to com and he hi lærde. 
And ða he sew sum feoll wið ðone weg. And fugelas comon and hit fræton; 
And ofyrmðe and swicdome woroldwelene. And oðra gewilnunga ðæt word ofðrymsað. And synt buton wæstme gewordene. 
And ðonne se wæstm hine forðbringð. sona he sent his sicol forðam ðæt rip æt is. 
Ða herodes ðæt gehyrde he cwæð; Se iohannes ðe ic beheafdode se aras of deaðe;
forðam ðe hi cwædon he hæfð unclænne gast. 
He ða eallum ut adrifenum. nam petrum and ðæs mædenes modor. And ða ðe mid him wæron. And inneodon suwiende ðar ðæt mæden wæs. 
And ða he ðanon eode he ferde on his eðel. And him folgodon his leorningcnihtas; 
gif hwa earan hæbbe gehlyste me; 
And hi ða forlætende eft on scyp astah. And ferde ofer ðone muðan. 
And ða he forð eode he geseah leuin alphei. sittende æt his cepsetle. And he cwæð to him folga me. 
ða stigon ða ðornas and forðrysmodon ðæt. And hit wæstm ne bær. 
And him twelfe togeclypode. And agan hi sendan twam and twam. And him anweald sealde unclænra gasta. 
and hu hie siððan ealra hiora wæstma ðone fiftan dæl ælce geare heora cyninge to gafole gesellað æfter his gesetnesse.
And mycel menigu ymb hine sæt and to him cwædon. her is ðin modor and ðine gebroðra ute and secað ðe; 
And manegum swylcum bigspellum he spræc to him ðæt hi mihton gehyran; 
and he wæs on scipe ofer bolster slapende. And hi awehton hine and cwædon. ne belimpð to ðe ðæt we forwurðað. 
Se cing cwæð ða to ðam mædene. bide me swa hwæt swa ðu wylle and ic ðe sylle; 
Ða cwæð he hu fela hlafa hæbbe ge. gað and lociað. 
Ða ferde he ðanon on ða endas tiri and sidonis. 
Ða sona he nydde his leorningcnihtas on scyp stigan. Ðæt hi him beforan foron ofer ðæne muðan to bethsaida. oð he ðæt folc forlete; 
Soðlice his nama wæs swutol geworden and he cwæð; Witodlice Iohannes se fulluhtere of deaðe aras. And on him synd forðam mægenu geworht; 
Ða sona he nydde his leorningcnihtas on scyp stigan. Ðæt hi him beforan foron ofer ðæne muðan to bethsaida. oð he ðæt folc forlete; 
ða aras he and folgode him. 
And he sæde him. eow is geseald to witanne godes rices gerynu; 
And he hine ða on cwerterne beheafdode. 
And he cwæð ða behealdende ðe him abuton sæton. her is min modor and mine gebroðru; 
And ða wæs mycel yst windes geworden. And yða he awearp on ðæt scyp ðæt hit gefylled wæs 
and him of scipe gangendum him sona agen arn an man of ðam byrgenum on unclænum gaste; 
Ða se dæg com herodes gebrydtide he gegearwode mycele feorme his ealdormannum. And ðam fyrmestum on galilea. 
Ða axode he hi hu fela hlafa hæbbe ge. 
and ymbe ða Gotan, ðe him fore andredan ge Pirrus se reða Creca cyning, ge se mæra Alexander, ge Iulius se casere.
And gyf mon ðone hlaford teo, ðæt he be his ræde utthleope and ær unriht worhte, nime him fif ðegnas to and beo him sylf sixta and ladie hine ðæs.
And gif seo lad forð cume, beo he ðæs weres wurðe.
And gif heo forð ne cume, fo se cyning to ðam were, and beo se ðeof utlah wið eall folc.
And hæbbe ælc hlaford his hiredmen on his agenon borge.
Gif he ðonne betyhtled wurðe he utt oðhleape, gylde se hlaford ðæs mannes were ðam cyninge.
And gif man ðone hlaford teo, ðæt he be his ræde uthleope, ladie hine mid fif ðegnum and beo him sylf sixta.
Gif him seo lad byrste, gylde ðam cynge his were, and sy se man utlah.
And beo se cyng ælc ðæra wita wyrðe, ðe ða men gewyrcen ðe bocland habban; and ne bete nan man for nanre tyhtlan, butan hit sy ðæs cynges gerefan gewitnesse.
And gif ðeowman ful wurðe æt ðam ordale, mearcie man hine æt ðam forman cyrre.
And æt ðam oðrum cyrre ne sy ðær nan oðer bot buton ðæt heafod. 
And ðæt nan man ne do naðor: ne ne bycge ne ne hwirfe, buton he borh hæbbe and gewitnesse.
Gif hit ðonne hwa do, fo se landhlaford to and healde ðæt orf, oð ðæt man wite, hwa hit age mid rihte.
And gif hwylc man sy, ðe eallon folce ungetrywe sy, fare ðæs cynges gerefa to and gebringe hine under borge, ðæt hine man to rihte gelæde ðam ðe him onspræcon.
Gif he ðonne borh næbbe, slea mon hine and on ful lecge.
And gif hwa hine forenne forstande, beon hy begen anes rihtes wyrðe.
And se ðe ðys forsytte and hit geforðian nylle, swa ure ealra cwide is, sylle ðam cynge CXX scillinga.
ða ætywde sanctus Adrianus hire on ðæm slæpe ond cwæð hire to: wel ðu come, ac com to us on ece reste;
Antonius wunade on ðæm ytemestan ænde eorðan ymbhwyrftes on Egypta westenne, ond he wæs hwæðre mære geond ealne middangeard.
ond ða he his dagas geendade, ða ongeatan ðæt his ðegnas twegen ðæt hine openlice englas læddon to heofenum, ond his lichoma resteð on ðære miclan cæstre Alexandria.
On ðone ilcan dæg bið ðreora cnihta tid, ða wæron getwinnas, ond hi wæron nemde sanctus Speusippus ond sanctus Elasippus ond sanctus Melasippus.
ða hæfdon cristene modor ond hæðenne fæder, ond ðurh heora yldran modor lare hi gelyfdon gode, ond hwæðre næron hi na gefulwade, forðon hæðne caseras hæfdon ofslegen ealle biscopas ond mæssepreostas.
ðas cnihtas ðry fram ðrym deman wæron nedde ðæt hi godes geleafan wiðsocan.
ða hi ðæt ne geðafedon, ða heton ða deman micel fyr onbærnan ond ða cnihtas ahon on an treow ond byran to ðam fyre.
ða cwædon hi to heora yldran meder:
beo ðu nu ure gemyndig on ðinum gebedum:
ond ðonne ðu hlaf brece ond metes onfo, ðonne sæna ðu ða cruman for us ðe of ðinum beode feallen ðæt we moton bergan of ðæs heofonlican cyninges gereordum, ðeah ðe we næron mid fulwihte her on eorðan onðwægen.
ða cwæð seo yldre modor: cnihtas, beoð orsorge, eower blod eow fulwað, ond eower martyrdom eow gelædeð to Cristes gereordum.
ða wæron ða cnihtas on ðæt fyr onsended;
ða ne onhran ðæt fyr him no, ac hi onsendon heora gast to gode swa swa ðreo lamb.
ond seo cierece on ðære ðe heora lichoma resteð is neah Lingona byrig, ða man nemneð æt sanctos geminos, æt ðæm halgum getwinnum.
On ðone eahtateoðan dæg bið ðære halgan fæmnan tid sancte Prisce;
ðære lichoma resteð on Rome, ond hire gemynd sceal beon mærsod on eallum cierecum.
On ðy ilcan dæge sancte Peter gehalgode ærest cierecean on Rome.
On ðone nigonteoðan dæg ðæs monðes ðonne bið ðæs mæssepreostes gemynd sancte Annani in Biððinie ðære mægðe. on Dioclitianus dagum ðæs hæðenan caseres he wæs on carcern sænded twelf dagas butan mete, ond ða æfter twelf dagum com se carcernweard, se wæs nemned Petrus;
ða geseah he sittan ðone halgan gast on culfran hiwe on ðæs carcernes eagdura ond spræc to Annani ðæm godes men ond eft fleogan to heofonum.
ða gelefde se carcernweard gode:
ða het sum hæðen gerefa hi begen belucan on fyrenum bæðe, ond ymb ðreo niht hi eodon gesunde of ðæm.
ða gesegon ðæt seofon cæmpan, ða gelyfdon ða for ðæm wundre.
ða het se gerefa heora ælcum gebindan leades bloman on heora swyran ond sændan on wid sæwes grund.
ða toburstan ða bendas ond afeoll ðæt lead of him, ond hi onsendon heora gastas to Gode;
ond ða lichoman coman to ðam waroðe, ðær cristene men hi bebyrgdon mid micelre are.
ond ðær wæron siððan on ðære stowe monegu wundor;
ond se gerefa ðe hi cwellan het, se wæs sona mid swa miclum sare gewitnad, ðæt he nolde læng libban, ac he het his agene men hine sændan on ðone sæ, ond ða sædeor hine sona forswulgon, ðæt his ne com ðy furðor an ban to eorðan.
On ðone twentigðan dæg ðæs monðes bið sancte Sebastianes tid ðæs æðelan martyres, ðone Dioclitianus se casere he wæs hæðen he het hine mid strælum ofscotian, ðæt he wæs ðara swa full swa igl ðæt deor bið byrsta, ond mid ðy he hine ne mihte swa acwellan.
ða het he hine mid stengum ðyrscan oð ðæt he his gast onsende;
ond his lichoma wæs gebyrged æt Rome on ðære stowe Catacumbe.
On ðone ilcan dæg bið sancte Fabianes tid ðæs halgan papan. ðæm wæs ðurh haligne gast getacnod ðæt he onfenge Romeburge biscopdome:
culfre com fleogan of heofonum ond gesæt ofer his heafde.
ond he hæfde ðære burge biscopdom ðreottyne gear ond ændlefen monað ond twelf dagas, ond he geðrowade eft on Decies dagum ðæs caseres martyrdom for Criste, ond his lichoma resteð in Calistes mynstre æt Rome.
On ðone ilcan dæg bið ðara haligra gesinhina tid ða coman of Perswara mægðe to Rome ond ðær geðrowadan æðelne martyrdom for Criste, ond heora suna twegen mid him.
ðæs weres nama wæs Marius ond ðæs wifes nama wæs Marða on ðara suna naman wæron Audifax ond Abbacuc.
On ðone an ond twentigðan dæg bið sancta Agnan ðrowung ðære halgan fæmnan;
seo geðrowade martyrdom for Criste ða heo wæs ðreottene geara.
ða fæmnan Symphronius, Romeburge gerefa, ongan ðreatian his suna to wife.
ða heo ðæt nolde, ða het he hi nacode lædan to sumum scandhuse, ðær hire brohte godes engel swylcne gerelan, swylcne næfre nænig fulwa, ðæt is nænig webwyrhta, ðæt mihte don on eorðan.
ðæs burhgerefan sunu wolde ræsan on hi on ðæm scandhuse ond hi bysmrian, ac fram deoflum forbroden he aslat.
ða cwædon Romware ðæt heo wære dryegge ond scinlæce, ond hire man bestang sweord on ða hracan, ond ðus heo onsende hire gast to gode;
ne wepað git me na swa ic dead sy, ac beoð me efenbliðe, forðon ðe ic eom to Criste on heofonum geðeoded ðone ic ær on eorðan lufade.
On ðone twa ond twentigðan dæg ðæs monðes bið sancte Vincentes ðrowung ðæs diacones, se ðrowade in Hispania ðære mægðe on ðære ceastre Valentia. ðær Datianus se casere nydde Valerium ðone biscop ond ðone ylcan diacon Vincentium to hæðenscipe.
ða swigode se biscop;
ða cwæð se diacon to ðam biscope: clypa ongen ðissum deofles hunde ðe ðe on beorceð.
ða het se casere forlætan ðone biscop ond ðone diacon miclum witum underðeodan, ac ne mihte he mid nænge ðara hine acwellan ne hine genydan ðæt he Criste wiðsoce, ac he mid micelre blisse ðone sigefæstan gast to gode onsænde.
ond se casere ða bebead ðæt hine man forlete unbyrgedne, ðæt hine fuglas ond wilde deor forswulgon.
ða com ðærto blæc fugel, hæfde micele feðra, ond swift, se adraf ealle ða oðre fuglas ond ða wildan deor fram ðæm lichoman.
ða het se casere hine wurpan on wid sæ;
ða ferede hine godes hand ðider ðær hine cristne men a wulderlice aredon.
On ðone ilcan dæg bið ðæs halgan weres ðrowung sancti Anastasi, se wæs ærest dry in Persida mægðe ond ða æfter ðon gelyfde Criste. ond Cossra, Persida cyning, hine het ahon be oðerre hand ond hine nydde ðæt he wiðsoce godes geleafan.
ða he ðæt ne geðafade, ða het se cyning hine beheafdian.
ða Heraclius se casere genam his lichoman mid herge in Persida mægðe ond lædde to Rome, ond he resteð ðær on sancte Paules mynstre æt ðæm wætrum ðe hi nemnað Aquas Salvias;
ond ðær mon byrð his heafod on ðas dagas cristenum mannum to reliquium.
On ðone ðreo ond twentigðan dæg bið ðære halgan fæmnan tid sancte Emerentiane, seo wæs afeded mid sancte Agnan, ðære halgan fæmnan, ond swiðe anrædlice heo ætwat ðæm hæðnum on Rome heora dysignesse, ond heo wæs stæned fram him, oð ðæt heo hire gast onsende.
ond ða sona com ðunerrad ond legetsleht ond ofsloh ðone mæstan dæl ðæs hæðnan folces ðe hi stænde:
ond hire lichoma resteð on ðære ilcan ciricean on Rome ðær sancte Agnan lichoma resteð.
On ðone feower ond twentigðan dæg ðæs monðes bið sancte Babylles tid ðæs halgan biscopes in Antiochia ðære ceastre.
se biscop mid cristene folce forstod cirican duru a.. Numeri.. ðæm hæðnan kasere. he cwæð to him: ne gang ðu na on godes hus, ðu hafast besmitene handa ond ðu eart deofles wulf.
ond ða het se kasere hine beheafdian ond his cnihtas ðry mid hine, ðara wæs an twelf geara, oðer nigan geara ond se ðridda seofon geara:
ond ðara cnihta naman wæron Urbanus, Prilidanus, Epolanus.
ðis wæs swiðe clæne biscop, ond his clænnes swiðe mære wæs.
On ðone fif ond twentigðan dæg ðæs monðes bið sancte Paules gehwerfnes to Criste.
se wæs ær nemned Saulus ond he wæs cristenra manna ehtere ær ond cwellere.
ond ða færinga on midne dæg com leoht ofer hine of heofonum, ond stefn clypade ðas cweðende: Saulus, Saulus, hwæt ehtes ðu me? ic eom Iesus, ðæt is hælend, ðone ðu ehtest.
ond ða æfter ðissum he onfeng fulwihte, ond his nama wæs Paulus geciged, ond he wæs ealra cristenra ðeoda lareow, forðon he is nemned ofer ealle oðre se æðela ðeoda lareow.
ða ætywde sanctus Johannes hine ðæm men on niht ond hine het gewitan mid ðy heafde on Fenice ðære mægðe on ða burh Emisena. swa ðæt Johannes heafod ferde:
hwilum hit hæfdon geleaffulle men, hwilum swiðe ungeleaffulle, ond æghwær hit scan mid godcundum wundrum.
ðonne se solmonað bið geendod, ðonne bið seo niht feowertyne tida lang, ond se dæg tyn tida.
On ðæm ðriddan monðe on geare bið an ond ðrittig daga, ond se monað is nemned on læden Martius ond on ure geðeode hredmonað.
On ðone æfteran dæg ðæs monðes bið ðæs biscopes geleornes sancte Ceaddan: ond ðæs wundor ond lif Beda se leornere wrat on Angelcynnes bocum. ðone Ceaddan ðyder se ercebiscop nam be norðan gemære on ðæm mynstre Læstenga yge ond hine asænde Myrceum to biscope ond Middelenglum ond Lindisfarum, ond openlice godes englas læddon hine mid wynsume sange to heofonum:
ond ðæt gehyrde his godes ðeow sum, ðæs nama wæs Owine:
ond sancte Ecgberht se ancra sægde Higebalde ðæm abbode ðæt Ceaddes sauwl ðæs biscopes come of heofonum mid engla weorode ond fette his broðor sawle to heofonum. ðæs biscopes lichoma resteð æt Licettfelda on ðæm mynstre.
On ðone feorðan dæg ðæs monðes bið sancte Adrianes ðrowung ðæs æðelan weres, se wæs ðæs caseres ðegnscipes ealdorman, ðe Maximianus wæs nemned.
ða geseah he hu anræde ða cristenan men wæron;
ða gelyfde he Criste ond ðrowade micelne martyrdom for Criste.
Adrianus wæs geong ond ænlic on eahta ond twentigum geara, ond he hæfde æðele bryd, seo wæs on naman Natalia, ond sixtyne monað hi wæron somod.
seo hine lærde ðæt he næfre godes geleafan forlete ond ðæt nænig woruldfægernes æfre his geðoht oncerde.
ond æfter ðon ðe he hæfde martyrdom geðrowad for gode, ða genam heo sancte Adrianes hand, seo him wæs of acorfen, ond heo begeat ða mid deorwyrðum wyrtum ond bewand on godwebbe ond asette æt hire heafdum on hire ræste ond hire hæfde ða to hyhte.
ða ongan oðer rice man hæðen hi laðian to his gesinscipe;
ða weop heo ond cwæð: drihten god, gefultuma me, ðinre ðeowenne, ðæt ic næfre gewemme Adrianes brydræste ðines martyres.
ða genam heo ða hand ane ond astag on scip ond lað of Nicomedia ceastre in Bisantiam ðone tun ofer ðone sæ, ðyder cristne men hæfdon gelæded Adrianus lichoman.
ða on midde niht ða oncierde ðæt scip on ðone siðfæt ðurh deofles beswicennesse.
ða ætywde ðær sona Adrianus sittende on medmiclum scipe ond clypade on ðæt scip ða ðæt wif on wæs mid ðære hand ond cwæð: ferað nu swa swa eowre seglas sendon geseted, se wind eow lædeð.
ða aras Natalia ond geseah ðæt sanctus Adrianus him lað beforan.
heo ða gefeonde cwæð: ecce dominus meus: hona la min hlaford;
ond ða sona ne mihte heo hine geseon.
heo ða lað on ðone tun ðær se lichoma wæs ond asette ða hand to ðæm lichoman ond hire ðær gebæd ond ða hwon onslep, forðon ðe heo wæs on ðære sæ swiðe geswenced.
ond ða sona onsende heo hire gast to gode.
On ðone seofoðan dæg ðæs monðes bið ðara haligra wifa gemynd sancta Perpetuan ond sancta Felicitatis, ðara lichoma resteð on Cartagine ðære miclan ceastre on Affrica mægðe.
ðære Perpetuan mætte ða heo wæs on mædenhade ðæt heo wære on wæres hiwe ond ðæt heo hæfde sweord on handa ond ðæt heo stranglice fuhte mid ðy.
ðæt wæs eall eft on hire martyrdome gefylled, ða heo mid werlice geðohte deofol oferswiðde ond ða hæðnan ehteras.
ðonne wæs seo Felicitas cristen wif, ond heo wæs mid bearne ða heo wæs for Criste on carcern onsænded.
ða woldan ða ehteras hi forðon forlætan;
ða weop heo ond bæd god ðæt he hire ðæt bearn fram adyde, ond ða acende heo hit on ðære ylcan niht on ðone seofoðan monað ðæs beorðres;
ond heo geðrowade martyrdom for Criste.
On ðone ilcan dæg bið ðæs halgan abbodes geleornes, se wæs nemned Eastorwine;
se wæs her on Brytene on sancte Petres mynstre æt Wiremuðan.
ðæt wæs swiðe æðele wer for worolde ond for gode micle æðelra.
he wæs Ecgferðes ðegn ðæs cyninges, ac he forlet ða wæpna ond ða woruldlican wisan ond eode on ðæt mynster ond wæs ðær mæssepreost ond abbod:
ond hwæðre he wæs for gode swa eadmod ðæt he sulh heold ond on iren sloh ond corn ðærsc ond ðæt windwode ond ewa mealc ond ða cealfas to cuum lædde ond hlafas brædde ond leac sette.
ond ða he wæs on feower ond twentigum geara æfter twelf gearum ðæs ðe he wæs on ðæm mynstre, ða forlet he ða eorðlican lima ond gesohte ða heofonlico rico.
ond ðy dæge ðe he his gast on niht onsænde he sæt ute on sunnan ond eallum ðæm wependum broðrum ond gnorniendum he sealde sibbecoss.
On ðone nygeðan dæg ðæs monðes bið feowertiges cæmpena ðrowung on Sebastia ðære ceastre on Licinies tidum ðæs cyninges.
ðæt wæron strange weras ond sigefæste on woroldgefeohtum, ond hwæðre arwyrdlice gode herdon.
ða ongan ðære burge gerefa, se wæs on naman Agriculaus, ond ðara cæmpena ealdorman, se wæs on naman Lyssiarchus, hi neddon ðæt hi Criste wiðsocan.
ða hi ðæt ne geðafedan, ða hetan hi on æfenne on swiðe cealdum winde weorpan hi on deopne mere.
on ðæm mere wæs micel is ond yfel, ond ðær wæs hat bæð bi ðæm mere, ðæt gif heora hwilc on his geleafan getweode, ðæt he gebuge to ðæm.
ða on foreweardre niht snað ðæt is ðara haligra lichoman;
ða getweode heora an on his mode ond arn to ðæm hatan baðe ond wæs sona dead, ond him ða lima ealle tofeollan.
ða on niht com leoht of heofonum swa hat swa sunne bið on sumera, ond ðæt is gemelte, ond ðæt wæter wearð wearm.
ond ðara wearda sum geseah ðæt of heofonum com an læs feowertig wuldorbeaga ofer ða cæmpan;
ða ongeat he ðæt se wæs gode wiðcoren se ðe on ðæt bæð eode.
ða gecerde se weard to Criste ond awearp his hrægl him of ond hleop on ðone mere ond stod on ðara midle ond mid him ðurh martyrdom his gast to gode onsænde.
On ðone twelftan dæg ðæs monðes bið sancte Gregories geleornes ures fæder, se us fullwiht onsænde on ðas Brytene.
he is ure altor, ond we syndan his alumni: ðæt is ðæt he is ure festerfæder on Criste, ond we syndon his festerbearn on fullwihte.
Gregorius geðingade mid his tearum ond mid his gebedan Traianus sauwle ðæs hæðnan caseres ðæt hine god of helle gefreode ond on reste gelædde;
ond Gregorius cnihta sum geseah hwite culfran of heofonum cuman ond sittan on Gregorius heafde ond him eðode on ðone muð ðone godcundan wisdom ðe he on bocum wrat.
On ðone ðreotegðan dæg ðæs monðes bið ðæs mæssepreostes tid sancte Macedones ond his wifes, seo wæs nemned Patricia, ond his dohtar ðære nama wæs Modesta. ond tosced on twa dæg ond niht.
On ðone nigonteogðan dæg ðæs monðes bið se æftera worolde dæg. on ðæm dæge god gescop ðone rodor betweoh heofone ond eorðan ond betweoh ðæm twam sæum, ðæm uplican ond ðæm niðerlican.
se uplica sæ is to ðæm geseted ðæt he celeð ðæra tungla hæto, ðy læs heo to swiðe bærne ðas nyðerlican gesceafte, ond se rodor ymbfehð utan eall, sæ ond eorðan, swa seo scell utan ymbfehð ðæt æg, swa leorneras secgað.
On ðone ilcan dæg bið sancte Gregories tid ðæs clænan biscopes, se wæs on ðære ceastre Nazarene.
ðæm biscope æteawdon on his geogoðe ðurh nihtlice gesihð twa fægre fæmnan ond cwædon to him: wit sendon ðine sweostra, ond Crist unc sende to ðe, ond wit sceolon a beon mid ðe ðenden ðu leofast; ond uncer oðer hatte Sapientia, oðer Castitas: ðæt is ðonne godcund snyttro ond clænnes.
On ðone twentegðan dæg ðæs monðes bið se ðridda worolde dæg. on ðæm dæge god tosced on twa eorðan ond sæ, ond ðone sæ he gesette toðon ðæt se sceolde fixas fedan, ond of ðæm sceoldan regnas ofer eorðan cuman; forðon ðære lyfte gecynd is ðæt heo tehð to ða renas of ðæm sealtan sæ, ond ðurh hire mægen heo hig fersc sendeð to eorðan;
ond on ælcum anum geare weaxeð ðæt flod ðæs sæs feower ond twentigum siða ond swa oft wanað.
se fylleðflod bið nemned on leden malina, ond se nepflod ledo.
On ðone ilcan dæg bið sancte Cuðberhtes geleornes ðæs halgan biscopes, se wæs on ðysse Brytene on ðære mægðe ðe is nemned Transhumbrensium, ðæt is Norðanhymbra ðeod. ðone wer oft englas sohtan ond him to brohtan heofonlico gereordo:
ond he hæfde ða mihte ðæt he mihte geseon manna sawla, ða clænan ond ða oðre, ðonne heo of ðæm lichoman leordon, ond ealle untrumnesse he mihte hælan mid his gebedum.
ðæt wæs his wundra sum ðæt he wæs æt gereordum on sumre æðelre abbadissan mynster.
ða he aras on dæge of undernræste, ða sæde he ðæt hine ðyrste, ond het him beran wæter to ðæt he mihte onbergean.
ða bletsode he ðæt wæter ond his onbergde ond sealde his mæssepreoste;
ond he hit sealde heora ðene;
heora ðen wæs ðæs ilcan mynstres mæssepreost.
ða ondranc se ðæs wætres ond sealde hit ðæm breðer ðe him ætstod, ðæs mynstres profoste, ond se gedranc eac ðæs wætres, ond hi gefeldan begen ðæt ðæt wæs ðæt betste win;
ond ða hi ða tid hæfdon ymb ðæt to sprecanne, ða ondette heora ægðer oðrum ðæt hi næfre ær selre win ne druncon.
On ðone an ond twentegðan dæg ðæs monðes bið se feorða worolde dæg. on ðæm dæge god gesette on heofones rodor sunnan ond monan;
ða wæs seo sunne seofon siðum beorhtre ðonne heo nu is, ond se mona hæfde ða ða beorhtnesse ðe seo sunne nu hafað.
On ðone forman dæg on geare, ðæt is on ðone ærestan geohheldæg, eall cristen folc weorðiað Cristes acennednesse.
Sancta Maria hine acende on ðære nihte on anum holum stanscræfe beforan Bethlehem ðære ceastre, ond sona ða he acenned wæs, heofonlic leoht scean ofer eall ðæt land, ond godes engel ætywde sceaphyrdum on anre mile be eastan ðære ceastre ond him sæde ðæt ealra folca hælend wære acenned, ond ða hyrdas gehyrdon micelne engla song on eorðan.
Ða wæs agangen fram middangeardes fruman fif ðusend geara ond ane geare læs ðonne twa hund ða Crist acenned wæs. on ðam geare ða he wæs acenned ða æteawdon swylc tacn mannum swylce ær næron ne næfre siððan.
Ðy geare men gesawon ðreo sunnan, ond oðre siðe ðry monan;
ond Romanan gesawon fyren cleowen gefeallan of heofonum, ond oðre siðe gylden cleowen;
ond ðy geare man geseah hwætes eare weaxan on treowum;
ond on sumere mægðe ðonne hi hyra hlaf bræcon, ðonne fleow ðæt blod of ðam hlafe, swa of mannes lichaman deð ðonne he gewundod bið.
ond ðy geare manig seah meoloc rinnan of heofonum ond lamb spæcan on mennisc gecynde mid Egiptum ond oxa to ðam ergendum;
eall ðis tacnode ðæt seo clæne fæmne cende sunu, swa hire næfre wer ne gehran, ac se ðe hæfde fæder on heofonum butan meder ond hæfde ða modur on eorðan butan fæder.
On ðone ilcan dæg Cristes acennednesse godes circean arweorðiað sancte Anastasie gebyrd ðæs halegan gesiðwifes, seo wæs swiðe æðele for worulde ond micele betere for gode.
Diocletianus se hæðena casere hie sealde his gerefan ðæt he hie sceolde mid witum bregean, ðæt heo Criste wiðsoce ond hæðengild gulde.
Ða het se gerefa hie belucan in carcerne sixtig daga ond nihta, ond hire man ne sealde ne hlaf ne wæter ne nanne eorðlicne mete.
Hire com ælce niht sumes haliges wifes gast to, seo wæs haten sancta Theodota, ond brohte hire heofonlicu gereordu, ond sæde hire be ðære heofonlican fægernesse, ond wunode mid hire oð hanasang, ond eft ferde to heofonum.
Ða æfter sixtigum dagum, ða heo ut eode of ðam carcerne, ða wæs hire ansyn swa reod ond swa fæger swa ðære wynsumestan fæmnan, ðonne heo fægerost bið.
Ðurh wuldorlicne martyrdom heo forlet ðis andwearde lif, ond hyre lichama resteð nu on Romebyrig.
On ðone forman dæg bið sancta Eugenian tid ðære æðelan fæmnan;
seo wæs on Commodes dagum ðæs caseres, ond heo lufode Crist, ær heo gefullod wære.
Heo wæs swiðe mæres weres dohtur, se wæs haten Philippus:
he was ðære mæran burge gerefa ðe hatte Alexandria, ond ealle Egipta ðeode him hyrdon.
Ða ðæt mæden wæs fiftene gear, ða wolde se fæder hi sellan sumum æðelum men to bryde.
Ða on niht bescear heo hyre feax swa weras ond onfeng weres gegyrlan ond gewat of hyre fæder rice mid twam cnihtum.
ða eode heo on wera mynster, ðær nan wifman ær ne com, ond heo onfeng fulwihte ond gode ðenode ond ðeowode ond mid ðam wunode, ðæt nan man ne mihte onfindan, ðæt heo wæs fæmne.
ond binnan ðrim gearum heo wearð ðæs mynstres abbud;
ond heo wæs swa mihtegu wið god ðæt heo sealde blindum menn gesihðe ond deofulseoce gehælde.
ond ða æfter manegum gearum heo wæs fram hyre fæder ongitenu ond broðrum, ond siððan heo wunade mid fæmnum on hyra hiwe, ond æfter hyre fæder heo gewat mid hyre meder to Rome, ond ðær geðrowode martyrdom for Criste. ðær Necittius, Romeburge gerefa, hie nydde ðæt heo Criste wiðsoce ond deofulgyld gelyfde.
ða heo ðæt nolde, ða het he bindan hire stan to ðam swuran ond weorpan on Tifre flod:
ða tobærst se stan, ond heo fleat ofer ðæt wæter to lande.
ond ða het he hie eft sendan on byrnendne ofn, ond se acolode sona.
ða het he hie don on carcern, ond heo wæs ðær ten niht and dagas butan mete.
ða æteowde hire dryhten sylfa on ða ilcan niht æt his acennisse ond cwæð to hire:
ic ðe nime, Eugenie, ond ic eom se ðe ðu lufodest;
ðy ilcan dæge ic to heofonum astah ðe ic to eorðan com.
ond ðy ilcan dæge heo onsende hyre gast to gode, ond hyre lichama resteð wið Romebyrig on ðam wege ðe man nemneð Latina.
On ðone æfteran dæg godes circean arworðiað sanctus Stephanus gemynd ðæs ærestan diacones ond ðæs ærestan martires æfter Cristes ðrowunge.
Ðone halgan Stephanus Cristes ðegnas gehalgodon to diacone; ac Iudeas hine eft mið stanum ofwurpon, for ðam ðe he mid micelre baldnisse cyðde ðæt se hælend wære soð godes sunu, se ðe hie on rode onhengon.
ond ða hie Stephanus to ðære stæninge læddon, ða mihte he locian on heofonas, ond he geseah ðone hælend sylfne standan on his godðrymme;
ond he hit ðam Iudeum sæde, ond hie him miclan ðe reðran wæron ond ðe raðor hine oftorfod hæfdon.
Ða leton hie his lichaman licgan butan Hierusalem ðære ceastre, ond woldon ðæt hine fuglas tobæron.
Ða bebyrigde hine sum geleafful man, se wæs haten Gamaliel;
ond ða æfter manegum gearum wæs se lichama gecyðed ðurh heofonlicu tacn, ond ðær wæs swete stenc, ond manig untruma man ðær his hælo onfeng ða hine man of eorðan updyde ond mid miclum lofsange læddon to Hierusalem.
Ðæt wæs sanctus Stephanus wundra sum ðæt an plegende cild arn under wænes hweowol ond wearð sona dead.
Ða nam ðæs cildes modor ðone deadan lichoman ond wearp on sanctus Stephanus circean ðær his reliquia sum dæl inne wæs;
On ðone ðriddan dæg bið sancte Johannes tid ðæs godspelleres, se wæs Criste leof ofer ealle oðre men ðe he on middangearde gemette, ond he wæs him swa leof, ðæt he æt gereordum hlenode on ðæs hælendes bearme ond ofer his breost, ond he aweahte men of deaðe ond he gesenode twa birðena gyrda, ond hie wurdan sona to ðam golde ðe man hateð abritsum, ðæt is smæte gold; ond twegen beorgas lytelra stana he gesenode to æðelum gimmum;
ond rice hæðene men hine snidon ðæt he dranc attor, on ðam wæs ælces cynnes wyrm oððe ban oððe blod, ond ne ablacode he.
ond his byrgen is mid Grecum on Effessio ðære ceastre;
æt ðære byrgenne bið welmicel wundor gesewen ond gehyred:
hwilum heo eðað swa lifiende man slæpe, hwilum ðonne man ða byrgenne sceawað, ðonne ne bið ðær nan lichama gesewen, ac bið micel swetnisse stenc.
forðam nat nænig man hwæðer se Johannes si ðe cwicu ðe dead.
On ðone feorðan dæg bið ðara haligra cilda tid ðe Herodes acwealde for Criste on Bethlehem ðære ceastre, ealle ða cnihtcild ðe wæron twam gearum geborene oððe anre nihte eald cild, forðam ðe he wolde Crist acwellan on ðæra cilda gemange.
Herodes het tion ða cild of hira modor breostum ond bosmum, ond ðonne man ða cild cwealde, ðonne spiwon hie ða meoloc ær ðæt blod.
Ða wæron ða cild mid hira blode gefullode ond ða modor mid ðam tearum gefullode for ðam sare ðe hie æt ðam cildum gesawon.
Ðæra cilda wæs tu hund ond feower ond feowertig ðusendu;
ond Herodes forwearð æfter ðæra cilda cwealme, ond he ofstang hine sylfne mid his agenre handa.
On ðon seofoðan dæg ðæs monðes bið sancte Silvestres tid ðæs halgan papan, ðæs lichoma resteð on Romebyrig;
se dyde fela wundra ær he papa wære.
Tarquinius hatte Romeburge gerefa:
he ðreatode hine to hæðenscipe.
Ða nolde he ðæt: ða het hine man gebindan ond lædan to carcerne. ða cwæð sanctus Silvester to him: Dysega, on ðisse nihte ðe bið ðæt feorh afirred: ond ðæt gelamp.
ða he ða in eode on ðæt carcern ond hire to genealæhte, ða com ðider in ursa ðæt deor, ðæt is on ure geðeode byren, ond awearp hine to eorðan ond locade to ðære godes fæmnan hwæðer heo sceolde hine cucene ðe deadne.
ond ða bebead seo godes fæmne ðære byrene ðæt heo læge on ðæs carcernes duru, ond heo ongan læran ðone leasere ðæt he gelyfde on Crist, ond he ðæt geðafade;
ond seo byren hine let gangan of ðæm carcerne, ond he ða sona clypode ðurh ealle ða ceastre ond cwæð: se an god is soð god ðone Columbe seo fæmne begongeð, ond nis ænig oðer butan ðam.
On ðone eahteðan geohheldæg bið ðæs monðes fruma ðe mon nemneð Ianuarius, ðæt is on ure geðeode se æftera geola. ðæt bið se æresta geares monað mid Romwarum ond mid us.
on ðæm monðe bið an ond ðritig daga. on ðone ærestan dæg ðæs monðes bið Cristes eahteða dæg ond sancta Marian. on ðæm dæge Crist onfeng ða ealdan ymbsnidenysse ond ða ealdan clæsnunge Iudea folces, ðæt ðonne wæs ðæt hie æghwelcum cnihtcilde ymbsnidon ðæt werlice lim on ðæm eahteðan dæge æfter his acennisse, ond seo clæsnung him wæs swa halig swa us is fullwiht;
ond Crist forðon ða clæsnunge onfeng ðæt he us mid ðy getacnode ðæt we sceolan aceorfan fram usse heortan unclæne geðohtas ond from lichoman unalefde dæde, gif we willað habban lif mid gode.
ond on ðone eahteðan dæg menn sceopan Criste naman æfter ealdre wisan:
se nama wæs on Iudisc Iesus ond on grecisc soter ond on læden saluator ond on ure geðeode hælend.
ðone naman hæfde se engel sancta Marian gesæd, ær ðon ðe heo geeacnad wære.
On ðone ðriddan dæg ðæs monðes bið ðæs halgan papan tid ðe is nemned sancte Antheri. he wæs Grecisces cynnes mon, ond he sæt on sancte Petres setle on Rome ðreottyne gear on Maximianus dagum ðæs caseres, ond he geðrowade martyrdom for Criste, ond his lichoma is bebyrged on ðæm mynstre ðe we nemnað Calistes mynster.
On ðone fiftan dæg ðæs monðes bið sancte Emelianan tid ðære fæmnan, ðæt wæs sancte Gregorius faðe ðæs ðe us fulwiht onsende.
hire ætywde on nihtlicre gesihðe hire swyster gast ond cwæð to hire: butan ðe ic dede ðone halgan dæg æt drihtnes acennisse, ac ic do mid ðe ðone halgan dæg æt drihtnes ætywnesse, ðæt is se drihtnes halga twelfta dæg, drihtnes fullwihtes dæg.
On ðone sextan dæg ðæs monðes bið se micla ond se mæra dæg ðone Grecas nemnað Epiphania, ond Romware hine nemnað apparitia domini, ðæt is on ure geðeode drihtnes ætywnesse dæg. on ðam dæge he gecyðde mid ðæm mæstum wundrum feowerum ðæt he wæs soð god. ðæt æreste wundor wæs ðæt ðreo tungolcræftegan comon fram eastdæles mægðum to Criste ða ða he wæs cild, ond him mon brohte gold to gefe, on ðæm wæs getacnod ðæt he wæs soð cyning.
Oðer him brohte recels, on ðæm wæs getacnod ðæt he wæs soð god. se ðridda him brohte myrran ða wyrt, on ðæm wæs getacnod ðæt he wæs deadlic mon, ond ðæt he ðurh his anes deað ealle geleaffulle men gefreode fram ecum deade.
Ond on ðone dæg æt sumum brydðingum Crist gecerde sex fatu full wætres to ðæm betestan wine;
on æghwelc ðara fata mihte twegen mittan oððe ðreo.
Ond on ðone ylcan dæg Crist gereorde fif ðusenda wera of fif hlafum ond of twam fiscum, eac wifum ond cildum, ðara wæs ungerim, ond ðara hlafgebroca wæs to lafe twelf binna fulle.
On ðone ylcan dæg bið ðæs æðelan weres ðrowung se is nemned sanctus Iulianus, ðæs lichoma resteð in Antiochia ðære ceastre.
se sona on his cnihthade ðeowade gode on clænnesse, ond his yldran hine ða genyddon on his geogoðe ðæt he onfeng æðele bryd, seo wæs on naman Basilissa.
ond ða ðære forman brydniht, ða hi twa wæron on ðæm brydbure, ða com ðær ærest wundorlic stenc, ond æfter ðæm stence heofonlic leoht, ond æfter ðæm leohte Crist self ðær ætewde mid engla werede.
ond ða for ðære gesihðe fægernesse ðe hi gesawon ond ðæm wordum ðe hi gehyrdon hi wunedan a clæne, he mid werum ond heo mid fæmnum. ðes Iulianus awehte hæðenne man of deaðe, ond se wæs siððan gefullad.
se man sæde fram helle siðfæte swylc sarspell swylce næfre ær on men ne becom ne naht oft siððan.
On ðone ilcan dæg bið ðæs papan tid se is nemned Telesphorus, se wæs Grecisces cynnes. he sæt on ðæm papsetle ændlefen gear ond ðry monað on ðara casera dagum Antonius ond Marcus.
ond ðes papa wæs eft Cristes martyr, ond his lichoma resteð neah sancte Petres lichoman.
ðes papa gesette ærest manna ðæt man fæste on Rome syfon wucan ær eastran, ond he gesette ærest ðæt man sang gloria in excelsis deo ðone lofsang foran to mæssan.
On ðone nigeðan dæg ðæs monðes bið sancte Pegean geleornes ðære halgan fæmnan.
heo wæs sancte Guðlaces swyster ðæs ancran, ond æfter his geleornisse heo dyde blindum men ðæt sealt on eage ðæt he ær gehalgode, ond he mihte sona geseon.
On ðone teoðan dæg ðæs monðes bið sancte Paules tid;
se wæs sextyne geara ða he ærest on ðæt westen gewat, ond he wunade ðær oð ðæt he hæfde ðreo ond hundændleftig wintra. ðær he næfre naht oðres ne geseah ne ne gehyrde butan leona grymetunge ond wulfa gerar, ond æt ðæs westenes æppla ond ðæt wæter dranc of his holre hand.
ond ða æt nehstan fedde hine an hræfn sextig geara, se him brohte æghwelce dæge healfne hlaf:
ond ða hwæne ær his ende com him to sanctus Antonius se ancra, ond ða sona brohte him se hræfn gehalne hlaf.
se Antonius geseah ðæs Paules sawle swa hwite swa snaw stigan to heofonum betweoh engla ðreatas;
ond twegen leon adulfan his byrgenne on ðæs westenes sande;
ðær resteð Paules lichoma mid yfellice duste bewrigen, ac on domes dæge he ariseð on wuldor.
On ðone twelftan dæg ðæs monðes bið sancte Benedictes tid ðæs halgan abbodes, se wæs Angelcynnes man.
he wæs swiðe æðele for worolde ond micle æðelra for gode;
ond ða he wæs on fif ond twentigum geara, ða ferde he to Rome, ond ðær ond on oðrum manegum æðelum mynstrum he leornade gastlice ðeodscipas;
ond he onfeng preosthades scare on ðæs ealandes mynstre ðe is nemned Lerinensis, ond he hwerfde eft to eðle.
ond he getimbrade on Brytene æðele mynster on ðære stowe ðe is cweden æt Wiremuðan ond ðæt gehalgade gode ond sancte Petre ond ða ciricean æðellice gefrætwade ge mid godcunde wisdome ge mid woruldlicum frætwum ofersæwiscum.
ond ða ðæs æfter sextene gearum ða forlet he ðone læmnan ofn ðæs mænniscan lichoman, ond se gast fleah freo to ðam upplican wuldre.
On ðone ðreottegðan dæg ðæs monðes bið ðæs halgan biscopes gemynd sancte Hilaries, he wæs on ðære ceastre Pictavie;
se wæs sancte Martines lareow, ond he awehte deadne man of deaðe.
On ðone feowerteogðan dæg bið sancte Felices tid ðæs mæssepreostes on Rome on ðære stowe ðe Pincius is nemned. ðone rice men hæðne ðreadon ðæt he Criste wiðsoce ond hæðengeldum gelyfde.
ða he ðæt nolde, he wæs nacod on carcern onsænded ond ðær understregd mid sæscellum ond mid scearpum stanum, ond ða godes engel on ðære ilcan niht tobrec ðæs carcernes duru ond hine ðonan alædde.
On ðone sexteoðan dæg ðæs monðes ðonne bið sancte Marcelles tid ðæs papan.
ðone papan Maxentius, Romeburge ealdormon, nedde ðæt he his fullwihte wiðsoce ond deofulgeldum gelyfde.
ða he ðæt ne geðafode, ða het he on ðæs papan ciericean gestællan his blancan ond monig oðer neat, ond he genydde ðone papan ðæt he ðæm ðenade.
ond on ðæm ðeowdome he geendade his lif, ond his lichoma resteð arwyrðlice on ðæm mynstre Priscille on ðæm wege Salarie.
On ðone ilcan dæg bið ðæs mæssepreostes geleornis ðe wæs nemned sancte Furseus;
se wæs acenned on Hibernia mægðe, ðæt is on Scotta lande.
ðæs gast wæs neahterne of lichoman alæded, ond he geseah ma ondrysnlices ond eac wuldorlices ðonne he mihte monnum asecgan, ond seo gesihð him wæs on swa micelre gemynde ðæt he on ðæm miclan wintres cele, ðonne he ymb ðæt ðohte oððe spræc, ðonne aswætte he eall, ond eft on ðære miclan sumeres hæte, ðonne he his siðfæt gemunde, ðonne ablacode he eall ond abifode.
ond ða ða godes englas eft his gast brohtan to ðæm lichoman, ða locade he on his agenne lichoman swa swa on uncuðne hræw, ond he nolde næfre eft on ðone lichoman, gif he nyde ne sceolde.
ðes Furseus gewat eft of Scottum on Brytone, ond on Eastengla mægðe he getimbrede fæger mynster, ðæt is geceged Cnofesburh. ðæt he dyde on Sigeberhtes dagum ðæs cyninges;
ond ðanon he gewat ofer sæ in Gallia mægðe to Clodfeo, Francna cyninge, ond ðær his dagas geendade;
ond his lichoma resteð on ðæm tune Ferano, ond his geearnunga ðær wæron oft beorhte gecyðed.
On ðone seofenteoðan dæg ðæs monðes bið seo geleornes ðæs halgan munuces sancte Antonies.
se gewat on westen ða he wæs on twentigum geara, ond on ðæm he wunade, oð ðæt he wæs on fif ond hundteontigum geara, ond on fruman he ðær wunade, swa he nænigne oðerne mon ne geseah.
ðær he fæste hwilum twegen dagas, hwilum ðry tosomne, ond ðonne he mete ðigde, ðonne wæs ðæt hlaf ond sealt ond lytel wætres drync.
ond hine ðær deofla costodon mid ofermæte unclæne luste, efne swa ðæt hi eodon on niht to him on geglengedra wifa hiwe.
ðær he geseah eac ðone fulan gast ðe men lærð unalyfede lustas: ðæt wæs sweart cniht ond lytel ond egeslic, ond he him sæde sylf ðæt his nama wære spiritus fornicationis, ðæt is dernes geligeres gast.
hwilum ða deofol hine swungan ðæt he ne mihte hine astyrigean ne noht cweðan;
hwilum hi hine bylgedon on swa fearras ond ðuton ealswa wulfas;
hwilum hi him bæron to gold ond seolfer ond him ætywdon in arwyrðestan hiwe, ond hi him bæran mettas to ond hine bædon ðæt he ða ðigde.
ðonne sænade he hine, ðonne glad ðæt deofol ut mid his leasunge swa swa smyc æt his eagdura.