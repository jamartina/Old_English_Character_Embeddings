Her ys godspellys angyn Hælyndes cristes godes suna.
Swa awriten is on ðæs witegan bec isaiam. nu ic asende minne engel beforan ðinre ansyne. 
Se gegearwað ðinne weg beforan ðe. 
clypiende stefn on ðam westene gegearwiað drihtnes weg. doð rihte his siðas;
Iohannes wæs on westene fulligende and bodiende dædbote fulwiht on synna forgyfenesse. 
And to him ferde eall iudeisc rice. And ealle hierosolimaware. And wæron fram him gefullode. on iordanes flode hyra synna anddetenne; 
And iohannes wæs gescryd mid oluendes hærum. And fellen gyrdel wæs ymbe his lendenu. 
 And gærstapan and wudu hunig he æt. 
And he bodude and cwæð. strengra cymð æfter me. ðæs ne eom ic wyrðe ðæt ic his sceona ðwanga bugende uncnytte. 
Ic fullige eow on wætere. 
he eow fullað on halgum gaste. 
And on ðam dagum com se hælend fram nazareth galilee and wæs gefullod on iordane fram iohanne. 
And sona of ðam wætere he geseah opene heofonas. And haligne gast swa culfran astigende and on him wunigende. 
And ða wæs stefn of heofenum geworden. 
ðu eart min gelufoda sunu on ðe ic gelicode; 
And sona gast hine on westen genydde.
And he on westene wæs feowertig daga and feowertig nihta. 
And he wæs fram satane gecostnod. 
And he mid wilddeorum wæs and him englas ðenodon; 
Syððan iohannes geseald wæs. com se hælend on galileam godes rices. godspell bodigende 
and ðus cweðende. witodlice tid is gefylled and heofena rice genealæcð.
doð dædbote and gelyfað ðam godspelle. 
And ða he ferde wið ða galileiscan sæ. he geseah simonem and andream his broðor hyra nett on ða sæ lætende. 
Soðlice hi wæron fisceras; 
And ða cwæð se hælend cumað æfter me and ic do inc ðæt gyt beoð sawla onfonde.
And hi ða hrædlice him fyligdon. And forleton heora net. 
And ðanon hwon agan he geseah iacobum and zebedei and iohannes his broðor. And hi on heora scype heora nett logodon. 
And he hi sona clypode. And hi heora fæder zebedeo on scipe forleton. mid hyrlingum. 
And ferdon to cafarnaum and sona restedagum he lærde hi on gesamnunge. ingancgende 
and hi wundredon be his lare; 
 Soðlice he wæs hi lærende swa se ðe anweald hæfð. næs swa boceras. 
And on heora gesamnunge wæs sum man. on unclænum gaste and he hrymde
and cwæð eala nazarenisca hælend hwæt is us and ðe. com ðu us to forspillanne. ic wat ðu eart godes halga; 
Ða cidde se hælend him and cwæð adumba. And ga of ðisum men. 
And se unclæna gast hine slitende and mycelre stefne clypiende him of eode;
Ða wundredon hi ealle swa ðæt hi betwux him cwædon. hwæt ys ðis. hwæt is ðeos niwe lar. 
Ðæt he on anwealde unclænum gastum bebyt. And hi hyrsumiað him.
And sona ferde his hlisa to galilea rice;
Hrædlice of hyra gesamnunge hi comon on simonis and andreas hus. mid iacobe and Iohanne;
Soðlice ða sæt simonis swegr hriðigende and hi him be hyre sædon.
And genealæcende he hi up ahof hyre handa gegripenre. And hrædlice se fefor hi forlet. And heo ðenode him;
Soðlice ða hit wæs æfen geworden ða sunne to setle eode. hi brohton to him ealle ða unhalan. And ða ðe wode wæron.
And eall seo burhwaru wæs gegaderod to ðære duran. 
And he manega gehælde ðe missenlicum adlum gedrehte wæron. And manega deofolseocnyssa he ut adraf. And hi sprecan ne let. forðam hi wiston ðæt he crist wæs; 
And swiðe ær arisende he ferde. on weste stowe and hine ðar gebæd 
and him fyligde simon. And ða ðe mid him wæron. 
And ða hi hine gemetton hi sædon him. eall ðis folc ðe secð; 
Ða cwæð he fare we on gehende tunas and ceastra. Ðæt ic ðar bodige. 
witodlice to ðam ic com. 
And he wæs bodigende on heora gesamnungum and ealre galilea. And deofolseocnessa ut adrifende; 
And to him com sum hreofla hine biddende. And gebigedum cneowum him to cwæð; Drihten. gif ðu wylt ðu miht geclænsian me; 
Soðlice se hælend him gemiltsode. And his hand aðenode and hine æthrinende and ðus cwæð; Ic wylle. beo ðu geclænsod. 
And ða he ðus cwæð sona seo hreofnys him fram gewat. And he wæs geclænsod. 
And sona he bead him 
And he ða utgangende ongan bodian and widmærsian ða spræce; Swa ðæt he ne mihte openlice on ða ceastre gan. ac beon ute on westum stowum and hi æghwanon to him comon. 
And eft æfter dagum he eode into cafarnaum. And hit wæs gehyred ðæt he wæs on huse 
and manega togædere comon. And he to heom spræc. 
And hi comon anne laman to him berende. ðone feower men bæron. 
And ða hi ne mihton hine inbringan for ðære mænigu. hi openodon ðone hrof ðar se hælend wæs. And hi ða inasendan. Ðæt bed ðe se lama on læg; 
Soðlice ða se hælend geseah heora geleafan. he cwæð to ðam laman; Sunu ðe synt ðine synna forgyfene. 
Ðar wæron sume of ðam bocerum sittende. And on heora heortum ðencende 
hwi spycð ðes ðus. 
he dysegað. 
hwa mæg synna forgyfan buton god ana; 
Ða se hælend ðæt on his gaste oncneow. Ðæt hi swa betwux him ðohton. he cwæð to him. hwi ðence ge ðas ðing on eowrum heortan. 
hwæðer is eðre to secgenne to ðam laman. ðe synd ðine synna forgyfene. hwæðer ðe cweðan aris nim ðin bed and ga. 
Ðæt ge soðlice witon ðæt mannes sunu hæfð anweald on eorðan; synna to forgyfanne; He cwæð to ðam laman 
ðe ic secge aris. nim ðin bed. And ga to ðinum huse 
eft he ut eode to ðære sæ. And eall seo menigeo him to com and he hi lærde. 
And ða he forð eode he geseah leuin alphei. sittende æt his cepsetle. And he cwæð to him folga me. 
ða aras he and folgode him. 
And hit gewearð ða he sæt on his huse ðæt manega manfulle. sæton mid ðam hælende and his leorningcnihtum; 
Soðlice manega ða ðe him fyligdon wæron 
boceras and farisei. And cwædon. witodlice he ytt mid manfullum and synfullum. 
And hi cwædon to his leorningcnihtum. hwi ytt eower lareow and drincð. mid manfullum and synfullum; 
And ða wæron Iohannes leorningcnihtas and pharisei fæstende. And ða comon hi and sædon him; Hwi fæstað iohannes leorningcnihtas and phariseorum. And ðine ne fæstað;
Ða cwæð se hælend. cweðe ge sceolan ðæs brydguman cnihtas fæstan swa lange swa se brydguma mid him is. 
ne magon hi fæstan swa lange tide swa hi ðone brydguman mid him habbað; 
Soðlice ða dagas cumað ðonne se brydguma him bið fram acyrred. And ðonne hi fæstað; On ðam dagum 
Ac niwe win sceal beon gedon on niwe bytta. 
ðonne beoð butu gehealden; 
Eft wæs geworden ða he restedagum ðurh æceras eode. his leorningcnihtas ongunnon ða ear pluccigean. 
Witodlice drihten is mannes sunu eac swylce restedæges;
And eft he eode on gesamnunge and ðar wæs an man forscruncene hand hæbbende
and hi gymdon hwæðer he on restedagum gehælde. Ðæt hi hine gewregdon; 
 Ða cwæð he to ðam men ðe forscruncene hand hæfde. aris gemang him. 
ða cwæð he alyfð restedagum wel to donne hweðer ðe yfele. sawla gehælan. hweðer ðe forspillan. 
And hi suwodon. 
And hi besceawiende mid yrre ofer hyra heortan blindnesse geunret cwæð to ðam men; Aðene ðine hand. 
And he aðenede hi. 
ða wearð his hand gehæled sona; 
Ða pharisei mid herodianiscum utgangende ðeahtedon ongen hine. 
hu hi hine fordon mihton. 
And ða ferde se hælend to ðære sæ. mid his leorningcnihton. And mycel menigeo him fyligde fram galilea. And iudea. 
And hierusalem. And fram iudea and begeondan iordane and to him com mycel menegeo ymbe tirum and sidone gehyrende ða ðing ðe he worhte. 
And he cwæð to his cnihtum ðæt hi him on scipe ðenodon. for ðære menigu ðæt hi hine ne ofðrungon; 
Soðlice manega he gehælde; Swa ðæt hi æthrinon his. 
And swa fela swa untrumnessa
and unclæne gastas hæfdon; 
Ða hi hine gesawon. hi toforan him astrehton. And ðus cweðende clypedon. 
And he him swyðe forbead. Ðæt hi hine ne geswutelodon. 
And on anne munt he ferde and to him geclypode ða ðe he wolde and hi to him common
and he dyde ðæt hi twelfe mid him wæron. And he hi asende godspell to bodigenne. 
And he him anweald sealde untrumnessa to hælanne. And deofolseocnessa ut to adrifanne. 
And he nemde simon petrum 
and him naman onsette. boaneries ðæt is ðunres bearn. 
And andream. And philippum. And bartholomeum and thomam. And iacobum alphei. And taddeum. And simonem chananeum. 
And iudam scarioth. se hine sealde. 
and ða hi hine gehyrdon hi ferdon ðæt hi hine namon and ðus cwædon; Soðlice he is on hatheortnesse gewend. 
And ða boceras ðe wendon fram hierusalem cwædon; Soðlice he hæfð beelzebub and on deofla ealdre he deofulseocnessa ut adrifð. 
And he hi togædere geclypode. And on bigspellum him to cwæð; Hu mæg satanas satanan ut adrifan. 
And gif his rice on him sylfum bið todæled hu mæg hit standan 
and gif ðæt hus ofer hit sylf ys todæled. hu mæg hit standan. 
And gif satanas winð ongen hine sylfne he bið todæled and he standan ne mæg ac hæfð ende; 
Ne mæg man ðone strangan his æhta and his fatu bereafian and on his hus gan, buton man ðone strangan ærest gebinde. And ðonne his hus reafige; 
Soðlice ic eow secge ðæt ealle synna synd manna bearnum forgyfene. And bysmorunga ðam ðe hi bysmeriað; 
forðam ðe hi cwædon he hæfð unclænne gast. 
Ða com to him his modor and his gebroðra. And ðarute stodon and to him sendon. And to him clypedon. 
And mycel menigu ymb hine sæt and to him cwædon. her is ðin modor and ðine gebroðra ute and secað ðe; 
He ða him andswarode and cwæð. hwylc is min modor and mine gebroðru. 
And he cwæð ða behealdende ðe him abuton sæton. her is min modor and mine gebroðru; 
Soðlice se ðe deð godes willan se is min modor and min broðor and swustor.
And eft he ongan hi æt ðære sæ læran. And him wæs mycel menegu togegaderod; Swa ðæt he on scip eode. And on ðære sæ wæs. And eall seo menegu ymbe ða [sæ] wæron on lande. 
And he hi fela on bigspellum lærde. And him to cwæð on his lare. 
gehyrað; Ut eode se sædere his sæd to sawenne. 
And ða he sew sum feoll wið ðone weg. And fugelas comon and hit fræton; 
And sum feoll on ðornas. 
ða stigon ða ðornas and forðrysmodon ðæt. And hit wæstm ne bær. 
And sum feoll on god land and hit sealde uppstigende and wexende wæstm; 
Sum syxtigfealdne; Sum hundfealdne; 
And he cwæð. gehyre se ðe earan hæbbe to gehyranne. 
And ða he ana wæs hine axodon ðæt bigspell ða twelfe ðe mid him wæron. 
And he sæde him. eow is geseald to witanne godes rices gerynu; 
Ðam ðe ute synt ealle ðing on bigspellum gewurðað. 
Se ðe sæwð. word he sæwð; 
Soðlice ða synt wið ðone weg ðar ðæt word is gesawen. And ðonne hi hit gehyrað; 
Sona cymð satanas and afyrð ðæt word ðe on heora heortan asawen ys. 
And ða synt gelice ðe synt ofer ða stanscylian gesawen; 
Sona ðænne hi ðæt word gehyrað. And ðæt mid blisse onfoð.  
And syððan upcymð deofles costnung and his ehtnys for ðam worde; 
Hi synd on ðornum gesawen. 
Ðæt synd ða ðe ðæt word gehyrað. 
And ofyrmðe and swicdome woroldwelene. And oðra gewilnunga ðæt word ofðrymsað. And synt buton wæstme gewordene. 
And ða ðe gesawene synt ofer ðæt gode land. 
ða synd ðe ðæt word gehyrað and onfoð. And wæstm bringað. 
Sum ðritigfealdne. sum syxtigfealdne. And sum hundfealdne; 
He sæde him cwyst ðu cymð ðæt leohtfæt ðæt hit beo under bydene asett. oððe under bedde. 
witegere ðæt hit sy ofer candelstæf asett; 
Gehyre gif hwa earan hæbbe to gehyranne. 
And he cwæð to him warniað hwæt ge gehyran. 
And on ðam gemete. ðe ge metað eow bið gemeten and eow bið geict. 
eac ðæt he hæfð him bið ætbroden. 
And he cwæð godes rice ys swylce man wurpe god sæd on his land 
Soðlice sylfwilles seo eorðe wæstm berað ærest gærs syððan ear. syððan fullne hwæte on ðam eare; 
And ðonne se wæstm hine forðbringð. sona he sent his sicol forðam ðæt rip æt is. 
And eft he cwæð. for hwam geanlicie we heofena rice. oððe hwylcum bigspelle wiðmete we hit; 
Swa swa senepes sæd. ðonne hit bið on eorðan gesawen. hit is ealra sæda læst ðe on eorðan synt. 
 And ðonne hit asawen bið hit astihð. And bið ealra wyrta mæst and hæfð swa mycele bogas ðæt heofenes fugelas eardian magon under his sceade. 
And manegum swylcum bigspellum he spræc to him ðæt hi mihton gehyran; 
 eall he his leorningcnihtum asundron rehte. 
And sæde him ðonne æfen bið uton faran agen; 
And ðas menigu forlætan; hi onfengon hine swa he on scipe wæs. And oðre scipu wæron mid him. 
And ða wæs mycel yst windes geworden. And yða he awearp on ðæt scyp ðæt hit gefylled wæs 
and he wæs on scipe ofer bolster slapende. And hi awehton hine and cwædon. ne belimpð to ðe ðæt we forwurðað. 
And he aras and ðam winde bebead. And cwæð to ðære sæ; Suwa and gestille. 
And se wind geswac ða. And wearð mycel smyltnes. 
And hi micclum ege him ondredon. And cwædon ælc to oðrum hwæt wenst ðu hwæt is ðes ðæt him wyndas and sæ hyrsumiað;
Ða comon hi ofer ðære sæs muðan on ðæt rice. Hierasenorum
and him of scipe gangendum him sona agen arn an man of ðam byrgenum on unclænum gaste; 
Se hæfde on byrgenum scræf and hine nan man mid racenteagum ne mihte gebindan.
forðam he oft mid fotcoppsum and racenteagum gebunden. toslat ða raceteaga and ða fotcoppsas tobræc. And hine nan man gewyldan ne mihte. 
And symle dæges and nihtes he wæs on byrgenum and on muntum. hrymende and hine sylfne mid stanum ceorfende; 
Soðlice ða he ðone hælend feorran geseah. he arn and hine gebæd. 
And mycelre stemne hrymende and ðus cwæð. eala mæra hælend godes sunu hwæt is me and ðe. 
Ic halsige ðe ðurh god ðæt ðu me ne ðreage; 
Ða cwæð se hælend. eala unclæna gast. ga of ðysum men; 
Ða ahsode he hine hwæt is ðin nama. 
ða cwæð he min nama is legio. forðam we manega synt. 
And he hine swyðe bæd ðæt he hine of ðam rice ne dyde. 
ðar wæs embe ðone munt mycel swyna heord læsgende. 
And ða unclænan gastas hine bædon and cwædon; Send us on ðas swyn ðæt we on hi gegan. 
And ða lyfde se hælend sona.
And ða eodon ða unclænan gastas on ða swyn. And on myclum hryre seo heord wearð on sæ besceofen. twa ðusendo and wurdon adruncene. on ðære sæ; 
Soðlice ða ðe hi heoldon flugon and cyddon on ðære ceastre and on lande and hi ut eodon ðæt hi gesawon hwæt ðar gedon wære. 
And hi comon to ðam hælende and hi gesawon ðone ðe mid deofle gedreht wæs. gescrydne sittan. And hales modes. And hi him ondredon. 
And hi rehton him ða ðe hit gesawon hu hit gedon wæs. be ðam ðe deofolseocnesse hæfde and be ðam swynum. 
And hi bædon ðæt he of hyra gemærum fore; 
Ða he on scip eode hine ongan biddan se ðe ær mid deofle gedreht wæs. Ðæt he mid him wære; 
Him ða se hælend ne getiðode. ac he sæde him ga to ðinum huse to ðinum hiwum and cyð him hu mycel drihten gedyde and he gemiltsode ðe; 
And he ða ferde and ongan bodigean on decapolim hu fela se hælend him dyde. And hig ealle ðæs wundredon; 
And ða se hælend eft on scype ferde ofer ðone muðan him com to mycel menigu and wæs ymbe ða sæ. 
And ða com sum of heahgesamnungum iairus hatte; and ða he hine geseah he astrehte hine to his fotum 
and hine swyðe bæd. And he cwæð; Min dohtor is on ytemestum siðe. cum and sete ðine hand ofer hi ðæt heo hal sy and lybbe; 
Ða ferde he mid him and him fyligde mycel menigeo and ðrungon hine; 
and ða ðæt wif ðe on blodryne twelf winter wæs. 
Ða heo be ðam hælende gehyrde heo com wiðæftan ða menigu and his reaf æthran; 
Soðlice heo cwæð gif ic furðon his reafes æthrine ic beo hal; 
And ða sona wearð hyre blodes ryne adruwod. And heo on hire gefredde ðæt heo of ðam wite gehæled wæs; 
And ða se hælend oncneow on him sylfum ðæt him mægen ofeode. he cwæð bewend to ðære menigu; Hwa æthran mines reafes. 
ða cwædon his leorningcnihtas ðu gesyxst ðas menigu ðe ðringende. And ðu cwyst hwa æthran me; 
And ða beseah he hine ðæt he gesawe ðæne ðe ðæt dyde; 
Ðat wif ða ondrædende and forhtigende com and astrehte hi beforan him and sæde him eall ðæt riht; 
Ða cwæð se hælend. dohtor ðin geleafa ðe hale gedyde. ga ðe on sibbe and beo of ðisum hal; 
Him ða gyt sprecendum hi comon fram ðam heahgesamnungum and cwædon; Ðin dohtor is dead. hwi drecst ðu leng ðone lareow; 
Ða he gehyrde ðæt word ða cwæð se hælend ne ondræd ðu ðe gelyf for an; 
And he ne let him ænigne fyligean. buton petrum. And iacobum. And iohannem. Iacobes broðor 
and hi comon on ðæs heahealdres hus. 
And he geseah mycel gehlyd wepende and geomriende; 
Ða tældon hi hine;
He ða eallum ut adrifenum. nam petrum and ðæs mædenes modor. And ða ðe mid him wæron. And inneodon suwiende ðar ðæt mæden wæs. 
And hire hand nam and cwæð. thalimtha cumi. Ðæt is on ure geðeode gereht. mæden ðe ic secge aris; 
And heo sona aras and eode; 
Soðlice heo wæs twelf wintre. 
And ealle hi wundredon mycelre wundrunge. 
And ða he ðanon eode he ferde on his eðel. And him folgodon his leorningcnihtas; 
And gewordenum restedæge he ongann on gesamnunge læran and manege gehyrdon and wundrodon on his lare and cwædon; Hwanon synd ðyssum ealle ðas ðincg and hwæt is se wisdom ðe him geseald is. And swylce mihta ðe ðurh his handa gewordene synd; 
hu ne synt his swustra her mid us. 
And ða wurdon hi gedrefede. 
And he ne mihte ðar ænig mægen wyrcan. buton feawa untrume onasettum his handum he gehælde. 
And he wundrode for heora ungeleafan; 
He ða lærende ða castel beferde. 
And him twelfe togeclypode. And agan hi sendan twam and twam. And him anweald sealde unclænra gasta. 
And he cwæð to him; Swa hwylc hus swa ge ingað. wuniað ðar oð ðæt ge utgan. 
And swa hwylce swa eow ne gehyrað. ðonne ge ðanon ut gað asceacað ðæt dust of eowrum fotum. him on gewitnesse; 
And utgangende hi bodedon ðæt hi dædbote dydon 
and hi manega deofolseocnessa utadrifon. And manega untrume mid ele smyredon and gehældon; 
And ða gehyrde herodes se cyng ðæt; 
Soðlice his nama wæs swutol geworden and he cwæð; Witodlice Iohannes se fulluhtere of deaðe aras. And on him synd forðam mægenu geworht; 
Sume cwædon he is elias.
sume cwædon he is witega swylce an of ðam witegum; 
Ða herodes ðæt gehyrde he cwæð; Se iohannes ðe ic beheafdode se aras of deaðe;
Soðlice herodes sende and het iohannem gebindan on cwerterne. for ðære herodiadiscan his broðar lafe philippus. for ðam ðe he nam hi; 
Ða syrwde herodias ymbe hine and wolde hine ofslean and heo ne mihte; 
Soðlice herodes ondred Iohannem and wiste ðæt he wæs rihtwis. And halig. And he heold hine on cwerterne. And he gehyrde ðæt he fela wundra worhte and he luflice him hyrde; 
Ða se dæg com herodes gebrydtide he gegearwode mycele feorme his ealdormannum. And ðam fyrmestum on galilea. 
And ða ða ðære herodiadiscan dohtor inneode and tumbode. hit licode herode. And eallum ðam ðe him mid sæton; 
Se cing cwæð ða to ðam mædene. bide me swa hwæt swa ðu wylle and ic ðe sylle; 
And he swor hire. soðes ic ðe sylle swa hwæt swa ðu me bitst. ðeah ðu wylle healf min rice; 
Ða heo ut eode heo cwæð to hyre meder; Hwæs bidde ic;
Ða cwæð heo. iohannes heafod ðæs fulluhteres; 
Sona ða heo mid ofste inn to ðam cinincge eode. heo bæd and ðus cwæð; Ic wylle ðæt ðu me hrædlice on anum disce sylle iohannes heafod; 
Ða wearð se cinincg geunret for ðam aðe. And for ðam ðe him mid sæton;
ac sende ænne cwellere and bebead ðæt man his heafod on anum disce brohte; 
And he hine ða on cwerterne beheafdode. 
And his heafod on disce brohte and hit sealde ðam mædene. And ðæt mæden hit sealde hire meder; 
Ða his cnihtas ðæt gehyrdon hi comon and his lic namon. And hine on byrgene ledon;
Soðlice ða ða apostolas togædere comon. hi cyddon ðam hælende eall ðæt hi dydon and hi lærdon. 
And he sæde him; Cumað and uton gan onsundron on weste stowe. And us hwon restan; 
And on scype stigende. hi foron onsundran on weste stowe. 
And gesawon hi farende. And hi gecneowon manega; And gangende of ðam burgum ðyder urnon. And him beforan comon; 
And he ongan hi fela læran. 
And ða hit mycel ylding wæs. his leorningcnihtas him to comon and cwædon. ðeos stow is weste and tima is forð agan. 
forlæt ðas menegu. Ðæt hi faran on gehende tunas. And him mete bicgan. Ðæt hi eton; 
Ða cwæð he sylle ge him etan; 
Ða cwædon hi uton gan. And mid twam hundred penegon hlafas bicgan. And we him etan syllað; 
Ða cwæð he hu fela hlafa hæbbe ge. gað and lociað. 
And ða hi wiston hi cwædon. fif hlafas and twegen fixas. 
And ða bebead se hælend ðæt ðæt folc sæte ofer ðæt grene hig. 
And hi ða sæton hundredon and fiftigon. 
And fif hlafum. And twam fixum onfangenum he on heofon locode and hi bletsode. And ða hlafas bræc. And sealde his leorningcnihtum. Ðæt hi toforan him asetton. And twegen fixas him eallon dælde 
and hi æton ða ealle and gefyllede wurdon; 
And hi namon ðara hlafa. And fixa lafe. twelf wilian fulle; 
Soðlice fif ðusend manna ðara etendra wæron; 
Ða sona he nydde his leorningcnihtas on scyp stigan. Ðæt hi him beforan foron ofer ðæne muðan to bethsaida. oð he ðæt folc forlete; 
And ða he hi forlet he ferde on ðone munt and hine ana ðar gebæd; 
And ða æfen wæs ðæt scyp wæs on middre sæ. And he ana wæs on lande 
and he geseah hi on rewette swincende. 
him wæs wiðerweard wind; 
And on niht embe ða feorðan wæccan he com to him ofer ða sæ gangende. And wolde hi forbugan; 
Ða hi hine gesawon ofer ða sæ gangende hi wendon ðæt hit unfæle gast wære. And hi clypedon; 
Hi ealle hine gesawon. And wurdon gedrefede and sona he spræc to him and cwæð; Gelyfað ic hit eom. ne ðurfon ge eow ondrædan. 
And he on scyp to him eode. 
And se wind geswac and hi ðæs ðe ma betwux him wundredon. 
ne ongeton hi be ðam hlafon;
Soðlice heora heorte wæs ablend; 
And ða hi ofersegledon. hi comon to genesar. And ðar wicedon. 
And ða hi of scipe eodon. sona hi hine gecneowon; 
And eall ðæt rice befarende hi on sæccingum bæron ða untruman. ðar hi hine gehyrdon; 
And swa hwar swa he on wic oððe on tunas eode. on stræton hi ða untruman ledon. And hine bædon ðæt hi huru his refes fnæd æthrinon. 
And swa fela swa hine æthrinon hi wurdon hale.
Ða comon to him pharisei and sume boceras cumende fram hierusalem. 
And ða hi gesawon sume of his leorningcnihton besmitenum handum ðæt is unðwogenum handum etan. hi tældon hi and cwædon; 
Pharisei and ealle iudeas ne etað buton hi hyra handa gelomlice ðwean. healdende hyra yldrena gesetnessa. 
And on stræte hi ne etað buton hi geðwegene beon. 
And manega oðre synd ðe him gesette synt. 
Ðæt is calicea frymða. And ceaca. And arfata. And mæstlinga; 
And ða axodon hine pharisei and ða boceras. hwi ne gað ðine leorningcnihtas æfter ure yldrena gesetnysse. ac besmitenum handum hyra hlaf ðicgað; 
Ða andswarode he him; Wel witegod isaias be eow licceterum swa hit awriten is; 
Ðis folc me mid welerum wurðað. soðlice hyra heorte is feor fram me. 
on idel hi me wurðiað. And manna lare and bebodu lærað; 
Soðlice ge forlætað godes bebod. And healdað manna laga. ðweala ceaca and calica. And manega oðre ðylce ðing ge doð; 
Ða sæde he him. wel ge on idel dydon godes bebod ðæt ge eower laga healdon; 
Moyses cwæð. wurða ðinne fæder and ðine modor. And se ðe wyrigð his fæder and his modor. swelte se deaðe; 
Soðlice ge cweðað. gif hwa segð his fæder and meder corban ðæt is on ure geðeode gyfu. gif hwylc is of me ðe fremað. 
And ofer ðæt ge ne lætað hine ænig ðing don his fæder oððe meder 
toslitende godes bebod. for eower stuntan lage ðe ge gesetton. 
And manega oðre ðing ðysum gelice ge doð; 
And eft ða menegu he him toclypode and cwæð; Gehyrað me ealle and ongytað; 
gif hwa earan hæbbe gehlyste me; 
ANd ða se hælend fram ðære menegu eode his leorningcnihtas hine an bigspell ahsodon; 
Ða cwæð he. And synt ge ðus ungleawe ne ongyte ge. Ðæt eall ðæt utan cymð on ðone man gangende. ne mæg hine besmitan. 
forðam hit ne gæð on his heortan. ac on his innoð. And on forðgang gewiteð ealle mettas clænsigende; 
Ða sæde he him ðæt ða ðing ðe of ðam men gað. ða hine besmitað; 
Innan of manna heortan. yfele geðancas cumað. unrihthæmedu. And forligeru. manslihtas. 
stala. gytsung. man. facnu. sceamleast. yfel gesihð. dysinessa. ofermodignessa. stuntscipe. 
And ealle ðas yfelu of ðam innoðe cumað and ðone man besmitað; 
Ða ferde he ðanon on ða endas tiri and sidonis. 
Sona ða an wif be him gehyrde. ðære dohtor hæfde unclæne gast. 
heo ineode. And to his fotum hi astrehte; 
Soðlice ðæt wif wæs hæðen. sirofenisces cynnes. 
And bæd hine ðæt he ðone deofol of hyre dehter adrife; 
Ða andswarode heo and cwæð; Drihten ðæt is soð; Witodlice ða hwelpas etað under ðære mysan. of ðara cilda cruman; 
Ða sæde he hyre for ðære spræce; Ga nu. se deofol of ðinre dehter gewit; 
And ða heo on hyre hus eode heo gemette ðæt mæden on hyre bedde licgende. And ðone deofol utgan; 
And eft he eode of tira gemærum and com ðurh sidonem to ðære galileiscan sæ betwux midde endas decapoleos. 
And hi læddon him ænne deafne and dumbne. And hine bædon ðæt he his hand him on sette; 
Ða nam he hine onsundran of ðære menigu. And his fingras on his earan dyde and spætende his tungan onhran; 
And on ðone heofon behealdende geomrode and cwæð; Effeta. Ðæt is on ure geðeode sy ðu ontyned; 
And sona wurdon his earan geopenode. And his tungan bend wearð unslyped and he rihte spræc; 
Soðlice swa he him swiðor bebead. swa hi swiðor bodedon. 
And ðæs ðe ma wundredon and cwædon; Ealle ðing he wel dyde. And he dyde ðæt deafe gehyrdon. And dumbe spræcon;
Ða cwæð he tosomne geclypedum his leorningcnihtum; 
Gif ic hi fæstende to hyra husum læte. be wege hi geteorigeað; 
Sume hi comon feorran.
And ða andswarodan him his leorningcnihtas; Hwanon mæg ænig man ðas mid hlafum on ðisum westene gefyllan; 
Ða axode he hi hu fela hlafa hæbbe ge. 
hi cwædon seofan; 
Ða het he sittan ða menegu ofer ða eorðan;
And nam ða seofon hlafas and gode ðancode. And hi bræc and sealde his leorningcnihtum ðæt hi toforan him asetton. 
And hi swa dydon; 
And hi æton and wurdon gefyllede and hi namon ðæt of ðam brytsenum belaf. seofon wilian fulle; 
Soðlice ða ðe ðar æton. wæron fif ðusend and he hi ða forlet;
And sona he on scyp mid his leorningcnihtum astah. And com on ða dælas dalmanuða; 
And ða ferdon ða pharisei. And ongunnon mid him smeagean and tacen of heofone sohton and his fandedon; 
Ða cwæð. he geomriende on his gaste. hwi secð ðeos cneoris tacen; Soðlice ic eow secge ne bið ðisse cneorisse tacen geseald. 
And hi ða forlætende eft on scyp astah. And ferde ofer ðone muðan. 
And he him bead and cwæð; Lociað and warniað fram pharisea and herodes hæfe; 
Her onginneð seo boc ðe man Orosius nemneð.
(I) I. Hu ure ieldran ealne ðisne middangeard on ðreo todældon.
II. Hu Ninus, Asiria cyning, ongon monna ærest ricsian on ðiosan middangearde; 
and hu Sameramis his cwen feng to ðæm rice æfter him mid micelre reðnesse and wrænnesse.
III. Hu ðæt heofenisce fyr forbærnde ðæt lond on ðæm wæron ða twa byrig on getimbred, Sodome and Gomorre.
III. Hu Thelesci and Ciarsæthi ða leode him betweonum wunnon.
V. Hu Ioseph se ryhtwisa mon ahredde Egypta folc æt ðæm seofan geara miclan hungre mid his wisdome; 
and hu hie siððan ealra hiora wæstma ðone fiftan dæl ælce geare heora cyninge to gafole gesellað æfter his gesetnesse.
VI. Hu on Achaie wearð micel flod on Ambictiones dagum ðæs cyninges.
VII. Hu Moyses lædde Israhela folc from Egyptum ofer ðone Readan Sæ.
VIII. Hu on Egyptum wurdon on anre niht l monna ofslagen from hiora agnum sunum; 
VIII. and hu Bosiridis se cyning het don to geblote ealle ða cuman ðe hiene gesohtan; 
and ymbe monegra oðerra folca gewinn.
VIIII. Hu Cretense and Athaniense, Creca leode, him betweonum wunnon.
X. Hu Uesoges, Egypta cyning, wolde him to geteon ge ðone suðdæl, ðæt is Asia, ge ðone norðdæl, ðæt sint Sciððie;   
and hu ii æðelingas wurdon afliemed of Sciððium; 
 and ymbe ða wif ðe mon Amozenas het; 
and ymbe ða Gotan, ðe him fore andredan ge Pirrus se reða Creca cyning, ge se mæra Alexander, ge Iulius se casere.
XI. Hu Elena, ðæs cyninges wif, wearð genumen on Læcedomonia ðære byrig; 
and hu Eneas se cyning gefor mid fierde on Italie.
XII. Hu Sardanopolus wæs se siðemesta cyning in Asiria, ond hu hiene beswac Arbatus his ealdormon; 
and hu ða wifmen bysmredan hiora weras, ðe hie fleon woldon; 
ond hu se argeotere geworhte anes fearres onlicnesse ðæm æðelinge.
XIII. Hu Pelopensium and Atheniensium ða folc him betweonum wunnon.
XIIII. Hu Læcedemonie and Mesiane him betweonum wunnon for hiora mægdena offrunga.
(II) I. Hu Orosius sæde ðæt ure Dryhten ðone ærestan mon swiðe ryhtne and swiðe godne gesceope; 
and ymbe ða feower onwealdas ðises middangeardes.
II. Hu Remus and Romulus ða gebroðor getimbredan Romeburg on Italiam.
III. Hu Romulus and Brutus mid hwelcum mane hie gehalgedon Roma.
IIII. Hu Romane and Sabine him betweonum wunnon; 
and hu Cirus wearð ofslagen on Sciððium.
V. Hu Cambisis se cyning forseah ða Egyptiscan diofolgield and ymbe Dariuses gewinn and Xercsis, and Leoniðan.
VI. Hu Romanum wearð an wundor oðiewed, swelce se heofon burne.
VII. Hu Sicilia leode wæron him betweonum winnende.
VIII. Hu Romane besæton Ueiorum ða burg X winter;
and hu Galliæ of Senno abræcan Romeburg.
(III) I. Hu sio bysmerlice sibb and facenlice wearð betweonum Læcedemonium and Persum.
II. Hu on Achaie wearð eorðbeofung.
III. Hu se micla monncwealm wearð on Rome on twegra consula dæge; 
and hu Marcus Curtius besceat on ða ginigendan eorðan.
IIII. Hu Galliæ oferhergodon Romana lond on iii mila to ðære byrg.
V. Hu Cartaina ærendwracan comon to Rome and him frið gebudon.
VI. Hu Romane and Latine wunnon him betweonum; 
and hu an nunne wearð cuca bebyrged.
VII. Hu Alexander se cyning wonn wið Romane, ðæs maran Alexandres eam; 
and hu Philippus, ðæs maran Alexandres fæder, feng to Mæcedonia rice, ond he him geceas Bizantium ða burg.
VIII. Hu Caudenes Furculus sio stow wearð swiðe widmære for Romana bismere.
VIIII. Hu se mæra Alexander feng to Mæcedonia rice; 
and hu he het sumne sumne biscep secgan on his gewill hwa his fæder wære; 
and hu he Darius ðone cyning oferwon; 
and hu he self wearð mid atre acweald.
X. Hu under ii consulum woldon iiii ða strengstan ðeoda Romane oferwinnan; 
and hu se micla cwealm gewearð on Rome; 
and hu hi him heton gefeccean to Escolapius ðone scinlacan mid ðære scinlacan nædran.
XI. Hu under ii consulum wurdon Somnite and Gallie of Senno ðære byrig Romanum wiðerwinnan; 
ond hu Alexandres heretogan heora lif on unsibbe geendedon æfter Alexandres deaðe.
(IV) I. Hu Tarentine gesawan Romano scipa on ðæm sæ irnan, ða hie plegedon on hiora theatrum.
II. Hu ða monegan yflan wundor wurdon on Rome.
III. Hu mon geseah weallan blod of eorðan and rinan meolc of heofonum.
IIII. Hu on Romane becom micel moncwealm; 
and hu Caperrone sio nunne wearð ahangen; 
 ond hu ða burgleode on Cartaina bleotan men hiora godum.
V. Hu Himeolco, Cartaina cyning, for mid fierde on Siciliae; 
ond hu Hanna an mon wæs onwaldes giernende; 
ond hu Cartaine hierdon ðæt se mæra Alexander hæfde abrocen Tirum ða burg.
VI. Hu Sicilia folc and Pena wunnon him betweonum; 
and hu Romane besæton Hannibalan, Pena cyning; 
 and hu Calatinus se consul for mid fierde to Camerinan, Sicilia byrg;  
and hu Punice gesetton eft ðone ealdan Hannibalan ðæt he mid scipum wið Romane wunne; 
and hu Romane foron on Affrice mid ðrim hunde scipa and mid xxx; 
and hu Regulus se consul ofslog ða ungemetlican nædran; 
and hu Regulus gefeaht wið iii Pena cyningas on anum gefeohte; 
and hu Enilius se consul for on Affricam mid iii hunde scipa; 
and hu ii consulas foran mid iii hunde scipa on Affrice; 
and hu Cotta se consul oferhergede Sicilie; 
ond hu on ðriora consula dæge com Hasterbal se niwa cyning to Libeum ðæm iglande;  
and hu Claudius se consul for eft on Punice; 
and hu Gaius se consul for on Affrice and on ðæm sæ forwearð; 
and hu Lutatia se consul for on Affrice mid iii hunde scipa.
VII. Hu se ungemetlica fyrbryne wearð on Rome;   
and hu Gallie wurdon Romanum wiðerwearde; 
and hu Sardinie wunnon on Romane, swa hie Pene gelærdon; 
and hu Orosius sæde ðæt he wære cumen to ðæm godan tidan ðe Romane eft fore gulpon; 
and hu Gallie wunnon on Romane, and Pene on oðre healfe; 
and hu ii consulas fuhton on Gallium; 
and hu monig wundor wæron gesewene; 
and hu Claudius se consul ofslog Gallia xxx m.
VIII. Hu Hannibal, Pena cyning, besæt Saguntum, Ispania burg; 
and hu Hannibal abræc ofer Perenei ða beorgas; 
and hu Scipia se consul gefeaht on Ispanium; 
and hu monige wundor gewurdon on ðære tide.
VIIII. Hu Hannibal beswac ii consulas on heora gefeohte; 
and hu Romane him gesetton tictator and Scipian to consule; 
and hu Romane sendon Lucius ðone consul on Gallie mid iii legian.
X. Hu Marcellus se consul for mid sciphere on Sicilie;  
and hu Hannibal gefeaht wið Marcellus ðone consul iii dagas; 
and hu Hannibal bestæl on Marcellus ðone consul and hine ofslog; 
and hu Asterbal, Hannibales broðor, for of Ispanium on Italie; 
and hu Cartainum wearð frið aliefed from Scipian ðæm consule.
XI. Hu Romano æfterre gewinn and Punica wearð geendod; 
and hu Sempronius se consul wearð ofslagen on Ispania; 
and hu Philippus, Mæcedonia cyng, ofslog Romano ærenddracan; 
ond hu ðæt Mæcedonisce gewin gewearð; 
 and hu Enilius se consul oferwon Perseus ðone cyning.
XII. Hu Romanum wearð se mæsta ege from Sceltiferin, Ispania folce.
XIII. Hu ðæt ðridde gewinn wearð geendod Romano and Cartaina.
(V) I. Hu Orosius spræc ymbe Romano gielp, hu hie monega folc oferwunnon; and hu hie monege cyningas beforan hiora triumphan wið Rome weard drifon.
II. Hu on anum geare wurdon ða twa byrg toworpena, Cartaina and Corinthum;  
and hu Ueriatus se hierde ongon ricsian on Ispanium;  
and hu Claudius se consul gefliemde Gallie; 
and hu Mantius se consul genam frið wið Ispanie; 
and hu Brutus se consul ofslog Ispania lx m; 
and hu an cild wearð geboren on Rome.
III. Hu Romane sendon Scipian on Ispanie mid fierde; 
and hu Craccus se consul wonn wið ða oðre consulas, oð hi hine ofslogon; 
and hu ða ðeowas wunnon wið ða hlafordas.
IIII. Hu Lucinius se consul, se ðe eac wæs Romano ieldesta biscep, for mid fierde angean Aristonocuse ðæm cyninge;  
and hu Antiochus, Asia cyning, wilnade Partha onwaldes; 
and hu Scipia, se betsta Romano ðegn, mænde his earfeða to Romano weotum;
and hu Eðna fyr upp afleow.
V. Hu Romane heton eft getimbran Cartaina;
and hu se consul Metellus oferwon ða wicingas.
VI. Hu Fauius se consul ofercom Betuitusan, Gallia cyning.
VII. Hu Romane wunnon wið Geoweorðan, Numedia cyning.
VIII. Hu Romane gefuhton wið, Cimbros, and wið, Teutonas, and wið Ambronos.
VIIII. Hu Romane ongunnon unsibbe him betweonum up ahebban on ðæm fiftan geare ðe Marius wæs consul.
X. Hu ofer ealle Italie wearð ungeferlic unsibb on ðæm siextan geare ðe Iulius se casere wæs consul.
XI. Hu Romane sendon Sillan ðone consul ongean Metredatis, Partha cyning.
XII. Hu Romane sealdon Gaiuse ðæm consule seofon legian; 
and hu Iulius besæt Tarquatus, Pompeiuses ladteow, on anum fæstenne; 
and hu Iulius gefeaht wið Ptholomeus iiia.
XIII. Hu Octauianus feng to Romano onwalde hiora unwillum.
XIIII. Hu Octauianus se casere betynde Ianes duru.
XV. Hu sume Ispanie leode wæron Agustuse wiðerwinnan.
(VI) I. Hu Orosius wæs sprecende ymbe ða iiii onwaldas ðara feower heafedrica ðisses middangeardes.
II. Hu Tiberius feng to Romano anwalde se casere æfter Agustuse.
III. Hu Gaius wearð casere iiii gear.
IIII. Hu Tiberius Claudius feng to Romano anwalde.
V. Hu Nero feng to Romano anwalde.
VI. Hu Galua feng to Romano anwalde se casere.
VII. Hu Uespasianus feng to Romano anwalde.
VIII. Hu Titus feng to Romano anwalde.
VIIII. Hu Domitianus, Tituses broðor, feng to Romano anwalde.
X. Hu Nerfa feng to Romano anwalde.
XI. Hu Adrianus feng to Romano anwalde.
XII. Hu Pompeius feng to Romano anwalde.
XIII. Hu Marcus Antonius feng to Romano anwalde mid Aureliuse his breðer.
XIIII. Hu Lucius feng to Romano anwalde.
XV. Hu Seuerus feng to Romano rice.
XVI. Hu his sunu feng to rice, Antonius.
XVII. Hu Marcus feng to Romano anwalde.
XVIII. Hu Aurelius feng to Romano anwalde.
XVIIII. Hu Maximus feng to Romano anwalde.
XX. Hu Gordianus feng to Romano rice.
XXI. Hu Philippus feng to Romano rice.
XXII. Hu Decius feng to Romano rice.
XXIII. Hu Gallus feng to Romano rice.
XXIIII. Hu Romane gesetton ii caseras.
XXV. Hu Claudius feng to Romano rice.
XXVI. Hu Aurelius feng to Romana rice.
XXVII. Hu Tacitus feng to Romana rice.
XXVIII. Hu Probus feng to Romana rice.
XXIX. Hu Carus feng to Romana rice.
XXX. Hu Dioclitianus feng to Romana rice.
XXXI. Hu Constantinus feng to Romana onwalde mid his ii broðrum.
XXXII. Hu Iuuinianus feng to Romana rice.
XXXIII. Hu Uualentinianus feng to Romana rice.
XXXIIII. Hu Uualens feng to Romana rice.
XXXV. Hu Gratianus feng to Romana rice; 
and hu Brettanie namon Maximianum him to casere ofer his willan.
XXXVI. Hu Theodosius feng to Romana onwalde; 
and hu Ualentinianus feng eft to rice.
XXXVII. Hu Archadius feng to Romana rice, and Honorius to ðam westrice.
XXXVIII. Hu God gedyde Romanum his mildsunge.
(I, I.) Ure ieldran ealne ðisne ymbhwyrft ðises middangeardes, cwæð Orosius, swa swa Oceanus utan ymbligeð, ðonearsecg hateð, on ðreo todældon; 
and hie ða ðrie dælas on ðreo tonemdon: Asiam, and Europem, and Affricam; 
Asia is befangen mid Oceano ðæm garsecge suðan and norðan and eastan, and swa ealne middangeard from ðæm eastdæle. ealfne behæfð. 
Đonne on ðæm norðdæle, ðæt is, Asia on ða swiðran healfe, in Danai ðære ie, ðær Asia and Europe hiera landgemircu togædre licgað. 
Ond ðonne of ðære ilcan ie Danai suð andlang Wendelsæs, and ponne wið westan Alexandria ðære byrig Asia and Affrica togædre licgeað.
Europe hio onginð, swa ic ær cwæð, of Danai ðære ie, seo is irnende of norðdæle, of Riffeng ðæm beorgum, ða sindon neh ðæm garsecge ðe mon hateð Sarmondisc; 
and seo ea Danai irnð ðonan suðryhte on westhealfe Alexandres herga, ond in Rochouasco ðære ðeode heo wyrcð ðæt fen ðe mon hateð Meotedisc, 
and ðonne forð mid micle flode, neah ðære byrig ðe mon hateð Theodosia, wið eastan ut on ða sie floweð ðe mon hett Euxinus. 
And ðonne mid longre nearonesse suð ðonan be eastan Constantinopolim Creca byrg ligeð, and ðonne forð ðonan ut on Wendelsæ.
Se westsuðende Europe landgemirce is in Ispania westeweardum et ðæm garsecge, and mæst æt ðæm iglande ðætte Gaðes hatte, ðær sciet se Wendelsæ up of ðæm garsecge; ðær eac Ercoles syla stondað on ðæm ilcan Wendelsæ.
And hire on westende is Scotland.
Affrica and Asia hiera landgemircu onginnað of Alexandria, Egypta burge, and ligeð ðæt londgemære suð ðonan ofer Nilus ða ea, and swa ofer Ethiopica westenne oð ðone Suðgarsecg. 
And ðære Affrica norðwestgemere is æt ðæm ilcan Wendelsæ ðe of ðæm garsecge scyt, ðær Ercoles syla stondað. 
And hire ryhtwestende is æt ðæm beorge ðe mon Athlans nemneð, and æt ðæm iglande ðe mon hæt Fortunatus.
Scortlice ic hæbbe nu gesæd ymb ða ðrie dælas ealles ðises middangeardes, ac ic wille nu, swa ic ær gehet, ðara ðreora landrica gemære gereccan, hu hie mid hiera wætrum tolicgeað.
Asia ongen ðæm middeldæle on ðæm eastende, ðær ligeð se muða ut on ðone garsecg ðære ie ðe mon hateð Gandis.
Ðone garsecg mon hæt Indisc.
Be suðan ðæm muðan wið ðone garsecg is se port ðe mon hæt Caligardamana, and be suðaneastan ðæm porte is ðæt igland Deprobane.
And ðonne be norðan ðæm Gandes muðan, ðær ðær Caucasis se beorg endað neh ðæm garsecge, ðær is se port Samera.
Be norðan ðæm porte is se muða ðære ie ðe mon nemneð Ottorogorre.
Ðone garsecg mon hæt Sericus.
Ðæt sint India gemæro ðær ðær Caucasus se beorg is be norðan, and Indus seo ea be westan, and seo Reade Sæ be suðan and garsecg be eastan.
On Indea londe is xliiii ðeoda buton ðæm iglande Taprabane, ðæt hæfð on him x byrg, buton oðerum monegum gesetenum iglondum.
Of ðære ie Indus, ðe be westan eallum ðæm lande ligeð, betux ðære ie Indus and ðære ðe be westan hiere is, Tigris hatte, ða flowað buta suð on ðone Readan Sæ, 
ða flowað buta suð on ðone Readan Sæ, 
and betux ðæm twæm ean sindon ðas land: Arocasia and Parthia and Asilia and Persiða and Meðia; 
ðeh ðe gewrito oft nemnen eal ða lond Meðia oððe Asiria; 
O and ða lond sindon swiðe beorhtte, and ðær sint swiðe scearpe wegas and stanihte.
Ðara landa norðgemæro sindon æt ðæm beorgum Caucasus, and on suðhealfe se Reada Sæ; 
and on ðæm londe sindon twa micla ea, Iðaspes and Arbis.
On ðæm londe is xxxii ðeoda.
Nu hæt hit mon eall Parthia.
Ðonne west from Tigres ðære ie oð Eufrates ða ea ðonne betux ðæm ean sindon ðas land: Babylonia, and Caldea, and Mesopotamia.
Binnan ðæm landum sindon xxviii ðeoda.
Heora norðgemæro sindon æt ðæm beorgum Tauro and Caucaso, and hiera suðgemæro licgeað to ðæm Readan Sæ.
Ondlong ðæs Readan Sæs, ðæs dæles ðe ðær norð scyt, ligeð ðæt land Arabia and Sabei, and Eudomane.
Of ðære ie Eufrate west oð ðone Wendelsæ and norð forneah oð ða beorgas ðe mon Tauros hæt, oð ðæt land ðe mon hæt Armenie, and eft suð oð Egypte, 
monege ðeoda sindon ðæs landes: ðæt is, Comagena and Fenitia, and Damascena, and Coelle, and Moab, and Amon, and Idumei, and Iudea, and Palestina, and Sarracene; 
and ðeh hit mon hæt eal Syria.
Ðonne be norðan Syria sindon ða beorgas ðe mon Tauros hætt; 
and be norðan ðæm beorgum sindon ða land Capodocia and Armenie; 
and heo Armenia is be eastan Capodotia.
And be westan Capodocia is ðæt land ðe mon hætt seo læsse Asia.
And be norðan Capodocia is ðæt gefilde ðe mon hæt Temeseras.
Ðonne betux Capodocia and ðære læssan Asiam is ðæt land Cilia and Issaurio.
Seo Asia, on ælce healfe heo is befangen mid sealtum wætre buton on easthealfe: 
on norðhealfe is seo sæ Euxinus, and on westhealfe se sæ ðe mon hætt Proponditis, and Ellaspontus, and Wendelsæ be suðan.
On ðære ilcan Asiam is se hehsta beorg Olimpus.
Seo Ægyptus ðe us near is, 
be norðan hire is ðæt land Palastine, and be eastan hiere Sarracene ðæt land, and be westan hire Libia ðæt land, and be suðan hire se beorg ðe mon hæt Climax.
Nilus seo ea hire æwielme is neh ðæm clife ðære Readan Sæs; 
ðeah sume men secgen ðæt hire æwielme sie on westende Affrica neh ðam beorge Athlans, and ðonne fol raðe ðæs sie east irnende on ðæt sond, and ðonne besince eft on ðæt sand, and ðær neh sie eft flowende up of ðæm sande, and ðær wyrcð micelne sæ.
And ðær hio ærest up wielð hie hatað ða landmen Nuchul, and sume men Dara.
Ond ðonne of ðæm sæ ðær he up of ðæm sonde scyt he is east irnende from eastdæle ðurh Æthiopica westenne, and ðær mon hæt ða ea Ion oð ðone eastdæl; 
and ðær ðonne wyrð to miclum sæ.
And ðær ðonne besincð eft in on ða eorðan, and ðonne eft norð ðonan up aspryngð neh ðæm clife wið ðone Readan Sæ, ðe ic ær beforan sæde.
Ðonne of ðæm æwielme mon hæt ðæt wæter Nilus ða ea.
And ðonne forð ðonan west irnende heo tolið on twa ymb an igland ðe mon hæt Meroen, and ðonan norð bugende ut on ðone Wendelsæ.
Ðonne on ðæm wintregum tidum wyrð se muða fordrifen foran from ðæm norðernum windum ðæt seo ea bið flowende ofer eal Ægypta land, and heo gedeð mid ðæm flode swiðe ðicce eorðwæstmas on Ægypta lande.
Seo fyrre Ægyptus lið east ondlong ðæs Readan Sæs on suðhealfe;
and on easthealfe and on suðhealfe ðæs landes lið garsecg; 
and on hire westhealfe is seo us nearre Ægyptus.
And on ðæm twæm Ægyptum sindon xxiiii ðeoda.
Nu hæbbe we awriten ðære Asian suðdæl;
And hie onginnað ærest eastane of ðæm garsecge, and ðonne licgað westryhte oð Armenia beorgas, ðe ða landleode hi hatað Parcoadras.
Ðær of ðæm beorgum wilð seo ea suðweard Eufrates;
and of ðæm beorgum ðe mon Parcoadras hætt licgeað ða beorgas westryhte ðe mon Tauros hætt oð Cilium ðæt lond.
Ðonne be norðan ðæm beorgum ondlang ðæs garsecges oð ðone norðeastende ðisses middangeardes, ðær Bore seo ea scyt ut on ðone garsecg; and ðonan west ondlong ðæs garsecges oð ðone sæ ðe mon hætt Caspia, ðe ðær up scyt to ðæm beorgum Caucasus.
Ðæt lond mon hætt ða ealdan Sciððian and Ircaniam.
Ðæs landes is xliii ðeoda, wide tosetene for unwæstmbærnesse ðæs londes.
Ðonne be westan ðæm sæ Caspia oð Danais ða ea, and oð ðæt fenn ðe mon hætt Meotedisc; 
and ðonne suð oð ðone Wendelsæ, and oð ðone beorg Tauros; 
and norð oð ðone garsecg is eall Sciððia lond binnan, ðeh hit mon tonemne on twa and on ðritig ðeoda.
Ac ða lond on easthealfe Danais ðe ðær nihst sindon, Albani hi sint genemde in Latina, and we hie hatað nu Liubene.
Nu hæbbe we scortlice gesæd ymbe Asia londgemæro;
nu wille we ymbe Europe londgemære areccean swa micel swa we hit fyrmest witon.
From ðære ie Danais west oð Rin ða ea, seo wilð of ðæm beorge ðe mon Alpis hætt, and irnð ðonne norðryhte on ðæs garsecges earm ðe ðæt lond uton ymblið ðe mon Bryttania hætt; 
and eft suð oð Donua ða ea, ðære æwielme is neah Rines ofre ðære ie, and is siððan east irnende wið norðan Creca lond ut on ðone Wendelsæ, and norð oð ðone garsecg ðe mon Cwensæ hæt: binnan ðæm sindon monega ðeoda, ac hit mon hæt eall Germania.
binnan ðæm sindon monega ðeoda, ac hit mon hæt eall Germania.
Ðonne wið norðan Donua æwielme and be eastan Rine sindon Eastfrancan; 
and be suðan him sindon Swæfas, on oðre healfe ðære ie Donua.
And be suðan him and be eastan sindon Bægware, se dæl ðe mon Regnesburg hætt.
And ryhte be eastan him sindon Bæme, and eastnorð sindon ðyringas.
And be norðan him sindon Ealdseaxan, and be norðanwestan him sindon Frisan. 
Be westan Ealdseaxum is Ælfe muða ðære ie, and Frisland.
And ðonan westnorð is ðæt lond ðe mon Ongle hæt, and Sillende and sumne dæl Dene.
And be norðan him is Afdrede and eastnorð Wilte, ðe mon Hæfeldan hætt.
And be eastan him is Wineda lond ðe mon hætt Sysyle, and eastsuð, ofer sumdæl, Maroara.
And hie Maroara habbað bewestan him Ðyringas, and Behemas, and Begware healfe; 
and be suðan him on oðre healfe Donua ðære ie is ðæt land Carendre suð oð ða beorgas ðe mon Alpis hæt.
To ðæm ilcan beorgan licgað Begwara landgemæro and Swæfa.
Ðonne be eastan Carendran londe, begeondan ðæm westenne, is Pulgara land.
And be eastan ðæm is Creca land.
And be eastan Maroara londe is Wisle lond.
And be eastan ðæm sint Datia, ða ðe iu wæron Gotan.
Be norðaneastan Maroara sindon Dalamentsan and be eastan Dalamentsan sindon Horigti.
And be norðan Dalamentsan sindon Surpe; and be westan him Sysyle.
Be norðan Horoti is Mægða land;  and be norðan Mægða londe Sermende oð ða beorgas Riffen.
Be westan Suðdenum is ðæs garsecges earm ðe lið ymbutan ðæt land Brettania; 
and be norðan him is ðæs sæs earm ðe mon hæt Ostsæ; 
and be eastan him and be norðan sindon Norðdene, ægðer ge on ðæm maran landum ge on ðæm iglandum; 
 and be eastan him sindon Afdrede; 
and be suðan him is Ælfe muða ðære ie and Ealdseaxna sumdæl.
Norðdene habbað be norðan him ðone ilcan sæs earm ðe mon hæt Ostsæ, 
and be eastan him sindon Osti ða leode; 
Osti habbað be norðan him ðone ilcan sæs earm, and Winedas, and Burgendan; 
and be suðan him sindon Hæfeldan.
Burgendan habbað ðone ilcan sæs earm be westan him; and Sweon be norðan; 
and be eastan him sint Sermende, and be suðan him Surfe.
Sweon habbað be suðan him ðone sæs earm Osti; and be eastan him Sermende; 
and be norðan him ofer ða westenne is Cwenland; and be westannorðan him sindon Scridefinne; and be westan Norðmenn.
Ohthere sæde his hlaforde, Ælfrede cyninge, ðæt he ealra Norðmonna norðmest bude.
He cwæð ðæt he bude on ðæm lande norðweardum wið ða Westsæ.
He sæde ðeah ðæt ðæt land sie swiðe lang norð ðonan; ac hit is eal weste, buton on feawum stowum styccemælum wiciað Finnas, on huntoðe on wintra, and on sumera on fiscaðe be ðære sæ.
He sæde ðæt he æt sumum cirre wolde fandian hu longe ðæt land norðryhte læge, oððe hwæðer ænig mon be norðan ðæm westenne bude.
Ða for he norðryhte be ðæm lande: 
let him ealne weg ðæt weste land on ðæt steorbord, and ða widsæ on ðæt bæcbord ðrie dagas.
Ða wæs he swa feor norð swa ða hwælhuntan firrest farað.
Ða for he ðagiet norðryhte swa feor swa he meahte on ðæm oðrum ðrim dagum gesiglan.
buton he wisse ðæt he ðær bad westanwindes and hwon norðan, and siglde ða east be lande swa swa he meahte on feower dagum gesiglan.
Ða siglde he ðonan suðryhte be lande swa swa he mehte on fif dagum gesiglan.
Ða læg ðær an micel ea up in on ðæt land.
Ða cirdon hie up in on ða ea, for ðæm hie ne dorston forð bi ðære ea siglan for unfriðe; for ðæm ðæt land wæs eall gebun on oðre healfe ðære eas.
Ne mette he ær nan gebun land, siððan he from his agnum ham for.
Ac him wæs ealne weg weste land on ðæt steorbord, butan fiscerum and fugelerum and huntum, and ðæt wæron eall Finnas; 
and him wæs a widsæ on ðæt bæcbord.
Ða Beormas hæfdon swiðe wel gebud hira land; ac hie ne dorston ðæron cuman.
Ac ðara Terfinna land wæs eal weste buton ðær huntan gewicodon, oððe fisceras, oððe fugeleras.
Fela spella him sædon ða Beormas ægðer ge of hiera agnum lande ge of ðæm landum ðe ymb hie utan wæron; 
Swiðost he for ðider, toeacan ðæs landes sceawunge, for ðæm horshwælum, for ðæm hie habbað swiðe æðele ban on hiora toðum 
–ða teð hie brohton sume ðæm cyninge–, 
and hiora hyd bið swiðe god to sciprapum.
Se hwæl bið micle læssa ðonne oðre hwalas: 
ne bið he lengra ðonne syfan elna lang.
Ac on his agnum lande is se betsta hwælhuntað: 
ða beoð eahta and feowertiges elna lange, and ða mæstan fiftiges elna lange.
Ðara he sæde ðæt he syxa sum ofsloge syxtig on twam dagum.
He wæs swyðe spedig man on ðæm æhtum ðe heora speda on beoð, ðæt is, on wildrum.
He hæfde ðagyt, ða he ðone cyningc sohte, tamra deora unbebohtra syx hund.
Ða deor hi hatað hranas; 
ðara wæron syx stælhranas; 
ða beoð swyðe dyre mid Finnum, for ðæm hy foð ða wildan hranas mid.
He wæs mid ðæm fyrstum mannum on ðæm lande: 
and ðæt lytle ðæt he erede he erede mid horsan.
Ac hyra ar is mæst on ðæm gafole ðe ða Finnas him gyldað.
Ðæt gafol bið on deora fellum, and on fugela feðerum, and hwales bane, and on ðæm sciprapum, ðe beoð of hwæles hyde geworht, and of seoles.
Æghwilc gylt be hys gebyrdum.
Se byrdesta sceall gyldan fiftyne mearðes fell, and fif hranes, and an beran fel, and tyn ambra feðra, and berenne kyrtel oððe yterenne, and twegen sciprapas; 
ægðer sy syxtig elna lang, 
oðer sy of hwæles hyde geworht, oðer of sioles.
He sæde ðæt Norðmanna land wære swyðe lang and swyðe smæl.
Eal ðæt his man aðer oððe ettan oððe erian mæg ðæt lið wið ða sæ; 
and ðæt is ðeah on sumum stowum swyðe cludig; 
and licgað wilde moras wið eastan and wið uppon, emnlange ðæm bynum lande.
On ðæm morum eardiað Finnas.
And ðæt byne land is easteweard bradost and symle swa norðor swa smælre.
Eastewerd hit mæg bion syxtig mila brad, oððe hwene brædre; 
and norðeweard he cwæð, ðær hit smalost wære, ðæt hit mihte beon ðreora mila brad to ðæm more; 
 and se mor syððan, on sumum stowum, swa brad swa man mæg on twam wucum oferferan; 
 and on sumum stowum swa brad swa man mæg on syx dagum oferferan.
Ðonne is toemnes ðæm lande suðeweardum, on oðre healfe ðæs mores, Sweoland, oð ðæt land norðeweard; 
 and toemnes ðæm lande norðeweardum Cwena land.
Ða Cwenas hergiað hwilum on ða Norðmen ofer ðone mor, hwilum ða Norðmen on hy.
And ðær sint swiðe micle meras fersce geond ða moras,
and berað ða Cwenas hyra scypu ofer land on ða meras, and ðanon hergiað on ða Norðmen;
hy habbað swyðe lytle scypa and swyðe leohte.
Ohthere sæde ðæt sio scir hatte Halgoland ðe he on bude.
He cwæð ðæt nan man ne bude be norðan him.
Ðonne is an port on suðeweardum ðæm lande, ðone man hæt Sciringesheal.
Ðyder he cwæð ðæt man ne mihte geseglian on anum monðe, gyf man on niht wicode, and ælce dæge hæfde ambyrne wind; 
and ealle ða hwile he sceal seglian be lande.
And on ðæt steorbord him bið ærest Iraland, and ðonne ða igland ðe synd betux Iralande and ðissum lande.
Ðone is ðis land oð he cymð to Scirincgesheale, 
and ealne weg on ðæt bæcbord Norðweg.
Wið suðan ðone Sciringesheal fylð swyðe mycel sæ up in on ðæt lond; 
seo is bradre ðonne ænig man ofer seon mæge. 
And is Gotland on oðre healfe ongean, and siððan Sillende.
Seo sæ lið mænig hund mila up in on ðæt land.
And of Sciringesheale he cwæð ðæt he seglode on fif dagan to ðæm porte ðe mon hæt æt Hæðum; 
se stent betuh Winedum, and Seaxum, and Angle, and hyrð in on Dene.
Ða he ðiderweard seglode fram Sciringesheale, ða wæs him on ðæt bæcbord Denamearc, and on ðæt steorbord widsæ ðry dagas; 
and ða, twegen dagas ær he to Hæðum come, him wæs on ðæt steorbord Gotland, and Sillende, and iglanda fela.
On ðæm landum eardodon Engle, ær hi hider on land coman.
And hym wæs ða twegen dagas on ðæt bæcbord ða igland ðe in Denemearce hyrað.
Wulfstan sæde ðæt he gefore of Hæðum, ðæt he wære on Truso on syfan dagum and nihtum, ðæt ðæt scip wæs ealne weg yrnende under segle.
Weonoðland him wæs on steorbord, and on bæcbord him wæs Langaland, and Læland, and Falster, and Sconeg; 
and ðas land eall hyrað to Denemearcan.
And ðonne Burgenda land wæs us on bæcbord, and ða habbað him sylf cyning.
Ðonne æfter Burgenda lande wæron us ðas land, ða synd hatene ærest Blecingaeg, and Meore, and Eowland, and Gotland on bæcbord; 
and ðas land hyrað to Sweon.
And Weonodland wæs us ealne weg on steorbord oð Wislemuðan.
Seo Wisle is swyðe mycel ea, and hio tolið Witland and Weonodland; 
and ðæt Witland belimpeð to Estum; 
and seo Wisle lið ut of Weonodlande, and lið in Estmere; 
and se Estmere is huru fiftene mila brad.
Ðonne cymeð Ilfing eastan in Estmere of ðæm mere ðe Truso standeð in staðe, 
and cumað ut samod in Estmere, Ilfing eastan of Estlande, and Wisle suðan of Winodlande. 
And ðonne benimð Wisle Ilfing hire naman, and ligeð of ðæm mere west and norð on sæ;
for ðy hit man hæt Wislemuða.
Ðæt Estland is swyðe mycel, and ðær bið swyðe manig burh, and on ælcere byrig bið cyningc.
And ðær bið swyðe mycel hunig and fiscnað;
and se cyning and ða ricostan men drincað myran meolc, and ða unspedigan and ða ðeowan drincað medo.
Ðær bið swyðe mycel gewinn betweonan him.
And ðær is mid Estum ðeaw, ðonne ðær bið man dead, ðæt he lið inne unforbærned mid his magum and freondum monað, ge hwilum twegen; 
and ða kyningas, and ða oðre heahðungene men, swa micle lencg swa hi maran speda habbað, hwilum healf gear ðæt hi beoð unforbærned, and licgað bufan eorðan on hyra husum.
And ealle ða hwile ðe ðæt lic bið inne, ðær sceal beon gedrync and plega, oð ðone dæg ðe hi hine forbærnað.
PRÆFATIO.
IC ÆLFRIC munuc and mæssepreost, swa ðeah waccre ðonne swilcum hadum gebyrige, wearð asend on Æðelredes dæge cyninges fram Ælfeage biscope, Aðelwoldes æftergengan, to sumum mynstre ðe is Cernel gehaten, ðurh Æðelmæres bene ðæs ðegenes, 
his gebyrd and goodnys sind gehwær cuðe. 
Ða bearn me on mode,
ic truwige ðurh Godes gife, ðæt ic ðas boc of Ledenum gereorde to Engliscre spræce awende; 
For ðisum antimbre ic gedyrstlæhte, on Gode truwiende, ðæt ic ðas gesetnysse undergann, and eac forðam ðe menn behofiað godre lare swiðost on ðisum timan ðe is geendung ðyssere worulde,
Manega lease Cristas cumað on minum naman, cweðende, 'Ic eom Crist, ' and wyrcað fela tacna and wundra, to bepæcenne mancynn, and eac swylce ða gecorenan men, gif hit gewurðan mæg: 
and butan se Ælmihtiga God ða dagas gescyrte, eall mennisc forwurde; 
ac for his gecorenum he gescyrte ða dagas."
Gehwa mæg ðe eaðelicor ða toweardan costnunge acuman, ðurh Godes fultum, gif he bið ðurh boclice lare getrymmed; forðan ðe ða beoð gehealdene ðe oð ende on geleafan ðurhwuniað.
Fela gedreccednyssa and earfoðnysse becumað on ðissere worulde ær hire geendunge, and ða synd ða bydelas ðæs ecan forwyrdes on yfelum mannum, ðe for heora mandædum siððan ecelice ðrowiað on ðære sweartan helle.
Ðonne cymð se Antecrist, se bið mennisc mann and soð deofol, swa swa ure Hælend is soðlice mann and God on anum hade.
And se gesewenlica deofol ðonne wyrcð ungerima wundra, and cwyð ðæt he sylf God beo, and wile neadian mancynn to his gedwylde; 
He neadað ðurh yfelnysse ðæt men sceolon bugan fram heora Scyppendes geleafan to his leasungum, seðe is ord ælcere leasunge and yfelnysse.
Se Ælmihtiga God geðafað ðam arleasan Antecriste to wyrcenne tacna, and wundra, and ehtnysse, to feorðan healfan geare; forðan ðe on ðam timan bið swa micel yfelnyss and ðwyrnys betwux mancynne ðæt hi wel wyrðe beoð ðære deoflican ehtnysse, to ecum forwyrde ðam ðe him onbugað, and to ecere myrhðe ðam ðe him ðurh geleafan wiðcweðað.
God geðafað eac ðæt his gecorenan ðegenas beon aclænsade fram eallum synnum ðurh ða ormatan ehtnyssa, swa swa gold bið on fyre afandod.
Ða ofslihð se deofol ðe him wiðstandað, and hi ðonne farað mid halgum martyrdome to heofenan rice.
Ða ðe his leasungum gelyfað, ðam he arað, and hi habbað syððan ða ecan susle to edleane heora gedwyldes.
Se arleasa deð ðæt fyr cymð ufan swilce of heofonum on manna gesihðe, swilce he God Ælmihtig sy, ðe ah geweald heofenas and eorðan.
Ac ða cristenan sceolon beon ðonne gemyndige hu se deofol dyde ða ða he bæd æt Gode ðæt he moste fandian Iobes.
He gemacode ða ðæt fyr come ufan swilce of heofenum, and forbærnde ealle his scep ut on felda, and ða hyrdas samod, buton anum ðe hit him cyðan sceolde.
Bið nu wislicor ðæt gehwa ðis wite and cunne his geleafan, weald hwa ða micclan yrmðe gebidan sceole.
Ure Drihten bebead his discipulum ðæt hi sceoldon læran and tæcan eallum ðeodum ða ðing ðe he sylf him tæhte; 
ac ðæra is nu to lyt ðe wile wel tæcan and wel bysnian.
Se ylca Drihten clypode ðurh his witegan Ezechiel, "Gif ðu ne gestentst ðone unrihtwisan, and hine ne manast, ðæt he fram his arleasnysse gecyrre and lybbe, ðonne swelt se arleasa on his unrihtwisnysse, and ic wille ofgan æt ðe his blod," ðæt is his lyre.
Eft cwæð se Ælmihtiga to ðam witegan Isaiam, "Clypa and ne geswic ðu, ahefe ðine stemne swa swa byme, and cyð minum folce heora leahtras, and Iacobes hirede heora synna."
For wel fela ic wat on ðisum earde gelæredran ðonne ic sy, ac God geswutelað his wundra ðurh ðone ðe he wile.
Paulus se apostol cwæð, "We sind Godes gefylstan," and swa ðeah ne do we nan ðing to Gode, buton Godes fultume.
Nu bidde ic and halsige on Godes naman, gif hwa ðas boc awritan wylle, ðæt he hi geornlice gerihte be ðære bysene, ðylæs ðe we ðurh gymelease writeras geleahtrode beon.
Mycel yfel deð seðe leas writ, buton he hit gerihte, 
swylce he gebringe ða soðan lare to leasum gedwylde: 
forði sceal gehwa gerihtlæcan ðæt ðæt he ær to woge gebigde, gif he on Godes dome unscyldig beon wile.
Quid necesse est in hoc codice capitula ordinare, cum prediximus quod xl sententias in se contineat? excepto quod Æðelwerdus dux vellet habere xl quattuor in suo libro.
INCIPIT LIBER CATHOLICORUM SERMONUM ANGLICE, IN ÆCCLESIA PER ANNUM RECITANDORUM.
SERMO DE INITIO CREATURÆ, AD POPULUM, QUANDO VOLUERIS.
AN ANGIN is ealra ðinga, ðæt is God Ælmihtig.
He is ordfruma and ende: 
he is ordfruma, forði ðe he wæs æfre; 
he is ende butan ælcere geendunge, forðan ðe he bið æfre ungeendod.
He is ealra cyninga Cyning, and ealra hlaforda Hlaford.
He hylt mid his mihte heofonas and eorðan, and ealle gesceafta butan geswince, and he besceawað ða niwelnyssa ðe under ðyssere eorðan sind.
He awecð ealle duna mid anre handa, and ne mæg nan ðing his willan wiðstandan.
Ne mæg nan gesceaft fulfremedlice smeagan ne understandan ymbe god.
Maran cyððe habbað englas to Gode ðonne men, and ðeahhweðere hi ne magon fulfremedlice understandan ymbe God.
He gesceop gesceafta ðaða he wolde; 
ðurh his wisdom he geworhte ealle ðing, and ðurh his willan he hi ealle geliffæste.
Ðeos ðrynnys is an God; ðæt is se Fæder and his wisdom of him sylfum æfre acenned;
Ðand heora begra willa, ðæt is se Halga Gast: 
Ðas ðry hadas sindon an Ælmihtig God, se geworhte heofenas, and eorðan, and ealle gesceafta.
He gesceop tyn engla werod, ðæt sind englas and heahenglas, throni, dominationes, principatus, potestates, uirtutes, cherubim, seraphim.
Her sindon nigon engla werod: 
Ðæt teoðe werod abreað and awende on yfel.
God hi gesceop ealle gode, and let hi habban agenne cyre, swa hi heora Scyppend lufedon and filigdon, swa hi hine forleton.
Ða wæs ðæs teoðan werodes ealdor swiðe fæger and wlitig gesceapen, swa ðæt he wæs gehaten Leohtberend.
Ða began he to modigenne for ðære fægernysse ðe he hæfde, and cwæð on his heortan ðæt he wolde and eaðe mihte beon his Scyppende gelic, and sittan on ðam norð-dæle heofenan rices, and habban andweald and rice ongean God Ælmihtigne.
Ða gefæstnode he ðisne ræd wið ðæt werod ðe he bewiste, and hi ealle to ðam ræde gebugon.
Ðaða hi ealle hæfdon ðysne ræd betwux him gefæstnod, ða becom Godes grama ofer hi ealle, and hi ealle wurdon awende of ðam fægeran hiwe, ðe hi on gesceapene wæron, to laðlicum deoflum.
And swiðe rihtlice him swa getimode, ðaða he wolde mid modignysse beon betera ðonne he gesceapen wæs, and cwæð, ðæt he mihte beon ðam Ælmihtigum Gode gelic.
Ða wearð he and ealle his geferan forcuðran and wyrsan ðonne ænig oðer gesceaft; 
and ða hwile ðe he smeade hu he mihte dælan rice wið God, ða hwile gearcode se Ælmihtiga Scyppend him and his geferum helle wite, and hi ealle adræfde of heofenan rices myrhðe, and let befeallan on ðæt ece fyr, ðe him gegearcod wæs for heora ofermettum.
Ða sona ða nigon werod, ðe ðær to lafe wæron, bugon to heora Scyppende mid ealre eaðmodnesse, and betæhton heora ræd to his willan. 
Nu ðencð menig man and smeað hwanon deofol come; 
ðonne wite he ðæt God gesceop to mæran engle ðone ðe nu is deofol: 
ac ðaða he wæs mid ealle fordon and forscyldgod ðurh ða miclan upahefednysse and wiðerweardnysse, ða wearð he to deofle awend, seðe ær wæs mære engel geworht.
Ða wolde God gefyllan and geinnian ðone lyre ðe forloren wæs of ðam heofenlicum werode, and cwæð ðæt he wolde wyrcan mannan of eorðan, ðæt se eorðlica man sceolde geðeon and geearnian mid eadmodnysse ða wununga on heofenan rice, ðe se deofol forwyrhte mid modignysse.
And God ða geworhte ænne mannan of lame, and him on ableow gast, and hine geliffæste, and he wearð ða mann gesceapen on sawle and on lichaman;
and God him sette naman Adam, and he wæs ða sume hwile anstandende.
God ða hine gebrohte on neorxnawange, and hine ðær gelogode, and him to cwæð,"Ealra ðæra ðinga ðe on neorxnawange sindon ðu most brucan, and hi ealle beoð ðe betæhte, buton anum treowe ðe stent on middan neorxnawange: 
ne hrepa ðu ðæs treowes wæstm, forðan ðe ðu bist deadlic, gif ðu ðæs treowes wæstm geetst."
Hwi wolde God swa lytles ðinges him forwyrnan, ðe him swa miccle oðre ðing betæhte?
Gyse hu mihte Adam tocnawan hwæt he wære, buton he wære gehyrsum on sumum ðince his Hlaforde.
Hwæt mæg hit ðonne beon ðæt ðu forgan sceole: 
ic ðe secge, forgang ðu anes treowes wæstm, and mid ðære eaðelican gehyrsumnysse ðu geearnast heofenan rices myrhðu and ðone stede ðe se deofol of-afeoll ðurh ungehyrsumnesse.
Gif ðu ðonne ðis lytle bebod tobrecst, ðu scealt deaðe sweltan."
And ða wæs Adam swa wis ðæt God gelædde to him nytenu, and deorcynn, and fugelcynn, ðaða he hi gesceapene hæfde; 
and Adam him eallum naman gesceop; 
and swa swa he hi ða genamode swa hi sindon gyt gehatene.
And God ða geswefode ðone Adam, and ðaða he slep ða genam he an rib of his sidan, and geworhte of ðam ribbe ænne wifman, and axode Adam hu heo hatan sceolde.
Ða cwæð Adam,"Heo is ban of minum banum, and flæsc of minum flæsce; beo hire nama Uirago, ðæt is fæmne; forðan ðe heo is of hire were genumen."
Ða sette Adam eft hire oðerne naman, Aeua, ðæt is lif; forðan ðe heo is ealra lybbendra modor.
Ealle gesceafta, heofonas and englas, sunnan and monan, steorran and eorðan, ealle nytenu and fugelas, sæ and ealle fixas, and ealle gesceafta God gesceop and geworhte on six dagum; 
and on ðam seofoðan dæge he geendode his weorc, and geswac ða and gehalgode ðone seofoðan dæg, forðan ðe he on ðam dæge his weorc geendode.
And him bebead ðæt hi naht on wege ne namon. buton gyrde ane. ne codd ne hlaf. ne feoh on heora gyrdlum; 
Ða sæde Iohannes herode. nys ðe alyfed to hæbbenne ðines broðer wif; 
ac his tima ne bið na langsum; forðan ðe Godes grama hine fordeð, and ðeos weoruld bið siððan geendod.
Ne eac se wælhreowa Antecrist næfð ða mihte ðæt he heofenlic fyr asendan mæge, ðeah ðe he ðurh deofles cræft hit swa gehiwige.
ac God ne gesceop hine na to deofle; 
Ða cwæð God, "Nis na gedafenlic ðæt ðes man ana beo, and næbbe nænne fultum; ac uton gewyrcan him gemacan, him to fultume and to frofre."
Ða sæde he him. ge nyton ðis bigspell. And hu mage ge ealle bigspell witan; 
ða cwæð se hælend; Soðlice nis nan witega buton wurðscipe. buton on his eðele and on his mægðe. And on his huse; 
And hi nabbað wyrtruman on him. ac beoð unstaðolfæste. 
Soðlice nis nan ðing behydd ðe ne sy geswutelod; ne nis digle geworden. ac ðæt hit openlice cume; 
Hu nys ðys se smið marian sunu. iacobes broðor. And Iosepes. And iude and simonis. 
he nis na acenned, ac he gæð of ðam Fæder and of ðam Suna gelice.
hi nabbað nænne lichaman, ac hi sindon ealle gastas swiðe strange and mihtige and wlitige, on micelre fægernysse gesceapene, to lofe and to wurðmynte heora Scyppende.
ne næfre se yfela ræd ne com of Godes geðance, ac com of ðæs deofles, swa swa we ær cwædon.
ðam bið geseald ðe hæfð and ðam ðe næfð. 
And he him ðearle bebead ðæt hi hyt nanum men ne sædon and he het hire etan syllan;
And he inagan on ðæt hus. he nolde ðæt hit ænig wiste. And he ne mihte hit bemiðan; 
Ða ðohton hi betwux him and cwædon; Næbbe we nane hlafas. 
and me ofhreow ðæt hi ne cuðon ne næfdon ða godspellican lare on heora gewritum, buton ðam mannum anum ðe ðæt Leden cuðon, and buton ðam bocum ðe Ælfred cyning snoterlice awende of Ledene on Englisc, ða synd to hæbbene.
For swylcum bebodum wearð me geðuht ðæt ic nære unscyldig wið God, gif ic nolde oðrum mannum cyðan, oððe ðurh tungan oððe ðurh gewritu, ða godspellican soðfæstnysse ðe he sylf gecwæð, and eft halgum lareowum onwreah.
ne hi ne magon nu, ne hi nellað nane synne gewyrcan, ac hi æfre beoð ymbe ðæt an, hu hi magon Gode gehyrsumian, and him gecweman.
Ne spæc he na butan bigspelle. 
And he sæde him hwi synt ge forhte. gyt ge nabbað geleafan. 
Ac gesceode mid calcum and ðæt hi mid twam tunecum gescrydde næron; 
Nolde ðeah hi geunretan. 
Nis nan ðing of ðam men on hine gangende ðæt hine besmitan mæge; Ac ða ðing ðe of ðam men forðgað. ða hine besmitað. 
næfde he ðeah ma ðonne twentig hryðera, and twentig sceapa, and twentig swyna; 
na ðurh gebylde mycelre lare, ac forðan ðe ic geseah and gehyrde mycel gedwyld on manegum Engliscum bocum, ðe ungelærede menn ðurh heora bilewitnysse to micclum wisdome tealdon; 
Soðlice manega wæron ðe comon and agenhwyrfdon and fyrst næfdon ðæt hi æton.
"Gif ðu ðonne ðone arleasan gewarnast, and he nele fram his arleasnysse gecyrran, ðu alysdest ðine sawle mid ðære mynegunge, and se arleasa swylt on his unrihtwisnysse."
And he bead him ðæt hi hit nanum men ne sædon; 
ðeah ðe sume men sægden ðæt ðær nære buton twegen dælas: Asia, and ðæt oðer Europe.
Swylce God ewæde to him, "Nast ðu na ðæt ic eom ðin Hlaford and ðæt ðu eart min ðeowa, buton ðu do ðæt ic ðe hate, and forgang ðæt ic ðe forbeode.
Eft on ðam dagum him wæs mid micel menigu and næfdon hwæt hi æton; 
And hi næfdon buton feawa fixa and he ða bletsode. And het beforan him settan. 
ac he nyste hwæt ðæs soðes wæs, for ðæm he hit self ne geseah ða Finnas, him ðuhte, and ða Beormas spræcon neah an geðeode.
And hi ofergeton ðæt hi hlafas ne namon. And hi næfdon on scype mid him buton ænne hlaf. 
And ne bið ðær nænig ealo gebrowen mid Estum, ac ðær bið medo genoh.
Ða cwæð se deofol, "Nis hit na swa ðu segst, ac God wat genoh geare, gif ge of ðam treowe geetað, ðonne beoð eowere eagan geopenode, and ge magon geseon and tocnawan ægðer ge god ge yfel, and ge beoð englum gelice."
Ða wæs hwæðere an mægð ðe næfre ne abeah to nanum deofolgylde, ac æfre wurðode ðone soðan God.
and ða cuædon hie ðæt him nænig mæg leofra nære ðonne hiera hlaford, and hie næfre his banan folgian noldon, 
Gif oðer eare nowiht gehereð, XXV scillinga gebete.
gif he huslgenga nis, hæbbe him in aðe oðirne æwdan godne oððe gelde oððe selle to swinganne.
Ne wandiað for nanum ðingum folcriht to geregceanne; 
and hy for nanum medsceattum ne werian, ne ful nawar friðian ne feormian willes ne gewealdes.
Gif he ðonne nelle, ðolige ure ealra freonscipes and ealles ðæs ðe he age.
Gif he mægas næbbe oððe ðone mete næbbe, fede cyninges gerefa hine.
 Gif he ðonne ðæt nille, gelde ðonne C buton aðe, siððan ane neaht ofer ðæt gesem hie.
Gif he ðonne nan riht næfde ne on boclande ne on folclande, ðæt se wære ðe rihtes wyrnde scyldig XXX scillinga wið ðone cyning, and æt oðrum cyrre eac swa, æt ðriddan cyrre cyninges oferhyrnesse, ðæt is CXX scillinga, buton he ær geswice.
Gif he naðor næbbe ne æhta ne oðerne borh, ðonne healde hine man to dome.
Æltheodige mæn, gif hio hiora hæmed rihtan nyllað, of lande mid hiora æhtum and mid synnum gewiten; 
Gif man wealdan mage, ne dyde man næfre on Sunnandæges freolse ænigne forwyrhtne, ac wylde and healde, ðæt se freolsdæg agan sy.
Gif feorrancumen man oððe fræmde buton wege gange and he ðonne nawðer ne hryme ne he horn ne blawe, for ðeof he bið to profianne: oððe to sleanne oððe to alysenne.
And gif deaðscyldig man scriftspræce gyrne, ne him man næfre ne wyrne.
Gif hio leng libbe ðonne se ðe hie utlædde, nage hio his ierfes owiht.
Gif he nyte, hwa hine on borh nime, ðonne niman ða ðe hit togebyreð on his æhtan inborh.
Gif hine mon togenedan scyle, and he elles nylle, gif hine mon gebinde, ðolige his wæpna and his ierfes
Gif he ðonne ðæs weddige ðe him riht sie to gelæstanne and ðæt aleoge, selle mid eaðmedum his wæpn and his æhta his freondum to gehealdanne and beo feowertig nihta on carcerne on cyninges tune, ðrowige ðær swa biscep him scrife, and his mægas hine feden, gif he self mete næbbe.
and he sona aras. And beforan him eallum eode; Swa ðæt ealle wundredon and ðus cwædon. næfre we ær ðyllic ne gesawon. 
Soðlice ic eow secge se ðe ðone halgan gast bysmerað. se næfð on ecnysse forgyfenesse; Ac bið eces gyltes scyldig. 
ða cwædon pharisei to him. loca nu hwæt ðine leorningcnihtas doð. Ðæt him alyfed næs. on restedagum; 
hu he in godes huse eode. under abiathar ðara sacerda ealdre. And he æt ða ofrunghlafas. ðe him ne alyfede næron to etanne. buton sacerdon anum. And he sealde ðam ðe mid him wæron. 
And he sæde him. restedæg wæs geworht for ða men. næs se man for ðam restedæge; 
And eft him to com. swa micel menigu. Ðæt hi næfdon hlaf to etanne 
ða hit upeode. Seo sunne hit forswælde. And hit forscranc. forðam hit wyrtruman næfde. 
and sawe and arise dæges and nihtes. And ðæt sæd. growe and wexe ðonne he nat; 
And fram manegum læcum fela ðinga ðolode. and dælde eall ðæt heo ahte. And hit naht ne fremode. ac wæs ðe wyrse; 
And ða he ineode he cwæð. hwi synd ge gedrefede and wepað. nis ðis mæden na dead ac heo slæpð; 
And ða se hælend ðanon eode. he geseah mycele menegu. And he gemiltsode him for ðam ðe hi wæron swa swa scep ðe nanne hyrde nabbað; 
Ða sæde he hire; Læt ærust ða bearn beon gefylled. nis na god ðæt man nime ðara bearna hlaf. And hundum worpe; 
Ic gemiltsige ðysse menegu. forðam hi ðry dagas me geanbidiað and nabbað hwæt hi eton; 
Ða beag ðæt land ðær eastryhte, oððe seo sæ in on ðæt lond, he nysse hwæðer; 
Ða sceolde he ðær bidan ryhtnorðanwindes, for ðæm ðæt land beag ðær suðryhte, oððe seo sæ in on ðæt land, he nysse hwæðer.
and beoð fela frecednyssa on mancynne ærðan ðe se ende becume, swa swa ure Drihten on his godspelle cwæð to his leorningcnihtum,"Ðonne beoð swilce gedreccednyssa swilce næron næfre ær fram frymðe middangeardes.
Crist ure Drihten gehælde untrume and adlige, and ðes deofol ðe is gehaten Antecrist, ðæt is gereht, ðwyrlic Crist, aleuað and geuntrumað ða halan, and nænne ne gehælð fram untrumnyssum, buton ðam anum ðe he sylf ær awyrde.
He and his gingran awyrdað manna lichaman digellice ðurh deofles cræft, and gehælað hi openlice on manna gesihðe; ac he ne mæg nænne gehælan ðe God sylf ær geuntrumode.
Ne sende se deofol ða fyr of heofenum, ðeah ðe hit ufan come; forðan ðe he sylf næs on heofonum, syððan he for his modignysse ofaworpen wæs.
Swa swa ælmihtig wyrhta, he wyrcð his weorc ðurh his gecorenan, na swylce he behofige ures fultumes, ac ðæt we geearnion ðæt ece lif ðurh his weorces fremminge.
Swa mihton eac ða oðre ðe ðær feollon don, gif hi woldon; forði ðe God hi geworhte to wlitegum engla gecynde, and let hi habban agenne cyre, and hi næfre ne gebigde ne ne nydde mid nanum ðingum to ðam yfelan ræde; 
Ða getrymde se Ælmihtiga God ða nigon engla werod, and gestaðelfæste swa ðæt hi næfre ne mihton ne noldon syððan fram his willan gebugan; 
ac he ne sealde nanum nytene ne nanum fisce nane sawle; 
Ðaða he worhte ðone mann Adam, he ne cwæð na, "Geweorðe man geworht," ac he cwæð, "Uton gewyrcan mannan to ure anlicnysse," and he worhte ða ðone man mid his handum, and him on ableow sawle; 
heo ne geendað næfre.
Ðu eart Crist, ðæs lifigendan Godes Sunu, ðu ðe be ðines Fæder hæse middangeard gehældest, and us ðone Halgan Gast asendest.
Ðe we heriað, and ðanciað ðinra menigfealdra goda geond ungeendode worulde. 
Amen.”
Æfter ðysum gebede æteowode heofenlic leoht bufon ðam apostole, binnon ðære byrgene, ane tid swa beorhte scinende, ðæt nanes mannes gesihð ðæs leohtes leoman sceawian ne mihte;
and he mid ðam leohte his gast ageaf ðam Drihtne ðe hine to his rice gelaðode.
He gewat swa freoh fram deaðes sarnysse, of ðisum andweardan life, swa swa he wæs ælfremed fram lichamlicere gewemmednysse.
Soðlice syððan wæs his byrgen gemet mid mannan afylled.
Manna wæs gehaten se heofenlica mete, ðe feowertig geara afedde Israhela folc on westene.
Nu wæs se bigleofa gemett on Iohannes byrgene, and nan ðing elles;
and se mete is weaxende on hire oð ðisne andweardan dæg.
Ðær beoð fela tacna æteowode, and untrume gehælde, and fram eallum frecednyssum alysede, ðurh ðæs apostoles ðingunge.
Ðæs him getiðað Drihten Crist, ðam is wuldor and wurðmynt mid Fæder and Halgum Gaste, a butan ende.
Amen.
V KL JAN.
NATALE INNOCENTIUM INFANTUM.
NU todæg Godes gelaðung geond ealne ymbhwyrft mærsað ðæra eadigra cildra freolstide, ðe se wælhreowa Herodes for Cristes acennednysse mid arleasre ehtnysse acwealde, swa swa us seo godspellice racu swutellice cyð.
Matheus awrat, on ðære forman Cristes bec, ðysum wordum be ðæs Hælendes gebyrdtide, and cwæð, "Ðaða se Hælend acenned wæs on ðære Iudeiscan Bethleem, on Herodes dagum cyninges, efne ða comon fram eastdæle middangeardes ðry tungelwitegan to ðære byrig Hierusalem, ðus befrinende,
Hwær is Iudeiscra leoda Cyning, seðe acenned is?
We gesawon soðlice his steorran on eastdæle, and we comon to ði ðæt we us to him gebiddon.
Hwæt ða Herodes cyning ðis gehyrende wearð micclum astyred, and eal seo burhwaru samod mid him.
He ða gesamnode ealle ða ealdorbiscopas, and ðæs folces boceras, and befran hwær Cristes cenningstow wære.
Hi sædon, on ðære Iudeiscan Bethleem.
Ðus soðlice is awriten ðurh ðone witegan Micheam, Eala ðu Bethleem, Iudeisc land, ne eart ðu nateshwon wacost burga on Iudeiscum ealdrum: of ðe cymð se Heretoga seðe gewylt and gewissað Israhela folc.
Ða clypode Herodes ða ðry tungelwitegan on sunderspræce, and geornlice hi befran to hwilces timan se steorra him ærst æteowode, and asende hi to Bethleem, ðus cweðende, Farað ardlice, and befrinað be ðam cilde, and ðonne ge hit gemetað, cyðað me, ðæt ic mage me to him gebiddan.
Ða tungelwitegan ferdon æfter ðæs cyninges spræce, and efne ða se steorra, ðe hi on eastdæle gesawon, glad him beforan, oð ðæt he gestod bufon ðam gesthuse, ðær ðæt cild on wunode.
Hi gesawon ðone steorran, and ðearle blissodon.
Eodon ða inn, and ðæt cild gemetton mid Marian his meder, and niðerfeallende hi to him gebædon.
Hi geopenodon heora hordfatu, and him lac geoffrodon, gold, and recels, and myrram.
Hwæt ða God on swefne hi gewarnode and bebead ðæt hi eft ne cyrdon to ðan reðan cyninge Herode, ac ðurh oðerne weg hine forcyrdon, and swa to heora eðele becomon.
Efne ða Godes engel æteowode Iosepe, ðæs cildes fosterfæder, on swefnum, cweðende, 'Aris, and nim ðis cild mid ðære meder, and fleoh to Egypta lande, and beo ðær oð ðæt ic ðe eft secge:
soðlice toweard is ðæt Herodes smeað hu he ðæt cild fordo.'
Ioseph ða aras nihtes, and ðæt cild mid ðære meder samod to Egypta lande ferede, and ðær wunode oð ðæt Herodes gewat;
ðæt seo witegung wære gefylled, ðe be ðære fare ær ðus cwæð,
Of Egypta lande ic geclypode minne sunu."
Rachel beweop hire cildru, and nolde beon gefrefrod, forðan ðe hi ne sind."
On ðam twelftan dæge Cristes acennednysse comon ða ðry tungelwitegan to Herode, and hine axodon be ðam acennedan cilde;
and ðaða hi his cenningstowe geaxodon, ða gewendon hi wið ðæs cildes, and noldon ðone reðan cwellere eft gecyrran, swa swa he het.
Ða ne mihte he forbugan ðæs caseres hæse, and wæs ða, ðurh his langsume fær, ðæra cildra slege geuferod swiðor ðonne he gemynt hæfde;
and hi wurdon ða on ðysum dægðerlicum dæge wuldorfullice gemartyrode;
na swaðeah ðæs geares ðe Crist acenned wæs, ac æfter twegra geara ymbryne æfter ðæs wælhreowan hamcyme.
Næs he æðelboren, ne him naht to ðam cynecynne ne gebyrode;
ac mid syrewungum and swicdome he becom to ðære cynelican geðincðe;
swa swa Moyses be ðam awrat,
Ðæt ne sceolde ateorian ðæt Iudeisce cynecynn, oððæt Crist sylf come.
Ða com Crist on ðam timan ðe seo cynelice mæigð ateorode, and se ælfremeda Herodes ðæs rices geweold.
Ða wearð he micclum afyrht and anðracode ðæt his rice feallan sceolde, ðurh tocyme ðæs soðan cyninges.
Ða clypode he ða tungelwitegan on sunderspræce, and geornlice hi befran, on hwilcne timan hi ærest ðone steorran gesawon; forðan ðe he ondred, swa swa hit gelamp, ðæt hi eft hine ne gecyrdon.
Ða het he forðy acwellan ealle ða hysecild ðære burhscire, fram twywintrum cilde oð anre nihte: ðohte gif he hi ealle ofsloge,
ðæt se an ne ætburste ðe he sohte.
Ac he wæs ungemyndig ðæs halgan gewrites, ðe cwyð, "Nis nan wisdom, ne nan ræd naht ongean God."
Se swicola Herodes cwæð to ðam tungelwitegum, "Farað, and geornlice befrinað be ðam cilde, and cyðað me, ðæt ic eac mage me to him gebiddan."
Ac he cydde syððan his facenfullan syrewunge, hu he ymbe wolde, gif he hine gemette, ðaða he ealle his efenealdan adylegode for his anes ehtnysse.
Ðearflæs he syrwde ymbe Crist:
ne com he forðy ðæt he wolde his eorðlice rice, oððe æniges oðres cyninges mid riccetere him to geteon; ac to ði he com ðæt he wolde his heofenlice rice geleaffullum mannum forgyfan.
Ne com he to ðy ðæt he wære on mærlicum cynesetle ahafen, ac ðæt he wære mid hospe on rode hengene genæglod.
He wolde ðeah ðæs wælhreowan syrewunge mid fleame forbugan, na forði ðæt he deað forfluge, seðe sylfwilles to ðrowienne middangearde genealæhte; ac hit wære to hrædlic, gif he ða on cildcradole acweald wurde, swilce ðonne his tocyme mancynne bediglod wære;
ði forhradode Godes engel ðæs arleasan geðeaht, and bebead ðæt se fosterfæder ðone heofenlican æðeling of ðam earde ardlice ferede.
Ne forseah Crist his geongan cempan, ðeah ðe he lichamlice on heora slege andwerd nære;
ac he asende hi fram ðisum wræcfullum life to his ecan rice.
Gesælige hi wurdon geborene ðæt hi moston for his intingan deað ðrowian.
Eadig is heora yld, seoðe ða gyt ne mihte Crist andettan, and moste for Criste ðrowian.
Hi wæron ðæs Hælendes gewitan, ðeah ðe hi hine ða gyt ne cuðon.
Næron hi geripode to slege, ac hi gesæliglice ðeah swulton to life.
Gesælig wæs heora acennednys, forðan ðe hi gemetton ðæt ece lif on instæpe ðæs andweardan lifes.
Hi wurdon gegripene fram moderlicum breostum, ac hi wurdon betæhte ðærrihte engellicum bosmum.
Ne mihte se manfulla ehtere mid nanre ðenunge ðam lytlingum swa micclum fremian, swa micclum swa he him fremode mid ðære reðan ehtnysse hatunge.
Hi sind gehatene martyra blostman, forðan ðe hi wæron swa swa upaspringende blostman on middeweardan cyle ungeleaffulnysse, swilce mid sumere ehtnysse forste forsodene.
Eadige sind ða innoðas ðe hi gebæron, and ða breost ðe swylce gesihton.
Witodlice ða moddru on heora cildra martyrdome ðrowodon;
ðæt swurd ðe ðæra cildra lima ðurharn becom to ðæra moddra heortan;
and neod is ðæt hi beon efenhlyttan ðæs ecan edleanes, ðonne hi wæron geferan ðære ðrowunge.
Hi wæron gehwæde and ungewittige acwealde, ac hi arisað on ðam gemænelicum dome mid fullum wæstme, and heofenlicere snoternysse.
Ealle we cumað to anre ylde on ðam gemænelicum æriste, ðeah ðe we nu on myslicere ylde of ðyssere worulde gewiton.
Ðæt godspel cweð ðæt Rachel beweop hire cildra, and nolde beon gefrefrod, forðan ðe hi ne sind.
Rachel hatte Iacobes wif, ðæs heahfæderes, and heo getacnode Godes gelaðunge, ðe bewypð hire gastlican cild;
ac heo nele swa beon gefrefrod, ðæt hi eft to woruldlicum gecampe gehwyrfon, ða ðe æne mid sygefæstum deaðe middangeard oferswiðdon, and his yrmða ætwundon to wuldorbeagienne mid Criste.
Eornostlice ne breac se arleasa Herodes his cynerices mid langsumere gesundfulnysse, ac buton yldinge him becom seo godcundlice wracu, ðe hine mid menigfealdre yrmðe fordyde, and eac geswutelode on hwilcum suslum he moste æfter forðsiðe ecelice cwylmian.
Hine gelæhte unasecgendlic adl; his lichama barn wiðutan mid langsumere hætan, and he eal innan samod forswæled wæs, and toborsten.
Him wæs metes micel lust, ac ðeah mid nanum ætum his gyfernysse gefyllan ne mihte.
He hriðode, and egeslice hweos, and angsumlice siccetunga teah, swa ðæt he earfoðlice orðian mihte.
Wæterseocnyss hine ofereode, beneoðan ðam gyrdle, to ðan swiðe, ðæt his gesceapu maðan weollon, and stincende attor singallice of ðam toswollenum fotum fleow.
Unaberendlic gyhða ofereode ealne ðone lichaman, and ungelyfendlic toblawennys his innoð geswencte.
Him stod stincende steam of ðam muðe, swa ðæt earfoðlice ænig læce him mihte genealæcan.
Fela ðæra læca he acwealde; cwæð ðæt hi hine gehælan mihton and noldon.
Hine gedrehte singal slæpleast, swa ðæt he ðurhwacole niht buton slæpe adreah;
and gif he hwon hnappode, ðærrihte hine drehton nihtlice gedwimor, swa ðæt him ðæs slæpes ofðuhte.
Ðaða he mid swiðlicum luste his lifes gewilnode, ða het he hine ferigan ofer ða ea Iordanen, ðærðær wæron gehæfde hate baðu, ðe wæron halwende gecwedene adligendum lichaman.
Wearð ða eac his læcum geðuht ðæt hi on wlacum ele hine gebeðedon.
Ac ðaða he wæs on ðissere beðunge geled, ða wearð se lichama eal toslopen, swa ðæt his eagan wendon on gelicnysse sweltendra manna, and he læg cwydeleas butan andgite.
Eft ðaða he com, ða het he hine ferigan to ðære byrig Hiericho.
Ðaða he wearð his lifes orwene, ða gelaðode he him to ealle ða Iudeiscan ealdras of gehwilcum burgum, and het hi on cwearterne beclysan, and gelangode him to his swustur Salome and hire wer Alexandrum, and cwæð, "Ic wat ðæt ðis Iudeisce folc micclum blissigan wile mines deaðes;
ac ic mæg habban arwurðfulle licðenunge of heofigendre menigu, gif ge willað minum bebodum gehyrsumian.
Swa ricene swa ic gewite, ofsleað ealle ðas Iudeiscan ealdras, ðe ic on cwearterne beclysde, ðonne beoð heora siblingas to heofunge geneadode, ða ðe wyllað mines forðsiðes fagnian."
He ða his cempan to ðam slege genamode, and het heora ælcum fiftig scyllinga to sceatte syllan, ðæt hi heora handa fram ðam blodes gyte ne wiðbrudon.
Ðaða he mid ormætre angsumnysse wæs gecwylmed, ða het he his agenne sunu Antipatrem arleaslice acwellan, toeacan ðam twam ðe he ær acwealde.
Æt nextan, ðaða he gefredde his deaðes nealæcunge, ða het he him his seax aræcan to screadigenne ænne æppel, and hine sylfne hetelice ðyde, ðæt him on acwehte.
Ðyllic wæs Herodes forðsið, ðe manfullice ymbe ðæs heofenlican æðelinges tocyme syrwde, and his efenealdan lytlingas unscæððige arleaslice acwealde.
Efne ða Godes engel, æfter Herodes deaðe, æteowode Iosepe on swefnum, on Egypta lande, ðus cweðende, "Aris, and nim ðæt cild and his moder samod, and gewend ongean to Israhela lande;
soðlice hi sind forðfarene, ðaðe ymbe ðæs cildes feorh syrwdon."
He ða aras, swa swa se engel him bebead, and ferode ðæt cild mid ðære meder to Israhela lande.
Ða gefran Ioseph ðæt Archelaus rixode on Iudea lande, æfter his fæder Herode, and ne dorste his neawiste genealæcan.
Ða wearð he eft on swefne gemynegod ðæt he to Galilea gewende, forðan ðe se eard næs ealles swa gehende ðam cyninge, ðeah ðe hit his rice wære.
Ðæt cild ða eardode on ðære byrig ðe is gehaten Nazareth, ðæt seo witegung wære gefylled, ðe cwæð, ðæt he sceolde beon Nazarenisc geciged.
Se engel cwæð to Iosepe, "Ða sind forðfarene, ðe embe ðæs cildes feorh syrwdon."
Mid ðam worde he geswutelode ðæt ma ðæra Iudeiscra ealdra embe Cristes cwale smeadon;
ac him getimode swiðe rihtlice ðæt hi mid heora arleasan hlaforde ealle forwurdon.
Nelle we ðas race na leng teon, ðylæs ðe hit eow æðryt ðince;
ac biddað eow ðingunge æt ðysum unscæððigum martyrum.
Hi sind ða ðe Criste folgiað on hwitum gyrlum, swa hwider swa he gæð;
and hi standað ætforan his ðrymsetle, butan ælcere gewemmednysse, hæbbende heora palmtwigu on handa, and singað ðone niwan lofsang, ðam Ælmihtigan to wurðmynte, seðe leofað and rixað a butan ende.
Amen.
KL JAN.
OCTABAS ET CIRCUMCISIO DOMINI NOSTRI.
SE Godspellere Lucas beleac ðis dægðerlice godspel mid feawum wordum, ac hit is mid menigfealdre mihte ðære heofenlican gerynu afylled.
He cwæð, "Postquam consummati sunt dies octo ut circumcideretur puer, uocatum est nomen ejus Iesus, quod uocatum est ab angelo, priusquam in utero conciperetur."
Ðæt is on ure geðeode, "Æfter ðan ðe wæron gefyllede ehta dagas Drihtnes acennednysse ðæt he ymbsniden wære, ða wæs his nama geciged Iesus, ðæt is Hælend, ðam naman he wæs gehaten fram ðam engle, ærðam ðe he on innoðe geeacnod wære."
Abraham se heahfæder wæs ærest manna ymbsniden, be Godes hæse.
Abraham wæs Godes gespreca, and God to him genam geðoftrædene æfter Noes flode swiðost, and him to cwæð, "Ic eom Ælmihtig Drihten, gang beforan me, and beo fulfremed.
Abraham hine astrehte eallum limum to eorðan, and God him to cwæð, "Heald ðu min wed, and ðin ofspring æfter ðe on heora mægðum.
Ðis is min wed, ðæt ge healdan sceolon betwux me and eow;
ðæt ælc hysecild on eowrum cynrene beo ymbsniden: ðæt tacn sy betwux me and eow.
Ælc hysecild, ðonne hit eahta nihta eald bið, sy ymbsniden, ægðer ge æðelboren ge ðeowetling;
and seðe ðis forgæið his sawul losað, forðan ðe he min wed aýdlode.
Ne beo ðu geciged heononforð Abram, ac Abraham, forðan ðe ic gesette ðe manegra ðeoda fæder.
Ne ðin wif ne beo gehaten Sarai, ac beo gehaten Sarra; and ic hi gebletsige, and of hire ic ðe sylle sunu, ðone ðu gecigest Isaac;
and ic sette min wed to him and to his ofspringe on ecere fæstnunge.
And æfter ðære spræce se Ælmihtiga up gewende."
On ðam ylcan dæge wæs Abraham ymbsniden, and eal his hyred, and syððan his sunu Isaac, on ðam eahtoðan dæge his acennednysse.
Abrahames nama wæs æt fruman mid fif stafum gecweden, Abram, ðæt is, 'Healic fæder'; ac God geyhte his naman mid twam stafum, and gehet hine Abraham, ðæt is, 'Manegra ðeoda fæder'; forðan ðe God cwæð, ðæt he hine gesette manegum ðeodum to fæder.
Sarai wæs his wif gehaten, ðæt is gereht, 'Min ealdor,' ac God hi het syððan Sarra, ðæt is, 'Ealdor,' ðæt heo nære synderlice hire hiredes ealdor geciged, ac forðrihte 'Ealdor'; ðæt is to understandenne ealra gelyfedra wifa moder. Hundteontig geara wæs Abraham, and his gebedda hundnigontig, ærðan ðe him cild gemæne wære.
Hundteontig geara wæs Abraham, and his gebedda hundnigontig, ærðan ðe him cild gemæne wære.
Ðaða him cild com, ða com hit mid Godes foresceawunge and bletsunge to ðan swiðe, ðæt God behet eallum mancynne bletsunge ðurh his cynn.
Ða heold Abrahames cynn symle syððan Godes wed;
and se heretoga Moyses, and eal Israhela mægð ealle hi ymbsnidon heora cild on ðam eahtoðan dæge, and him naman gesceopon, oð ðæt Crist on menniscnysse acenned wearð, seðe fulluht astealde, and ðære ealdan æ getacnunge to gastlicere soðfæstnysse awende.
Wen is ðæt eower sum nyte hwæt sy ymbsnidennys.
God bebead Abrahame, ðæt he sceolde and his ofspring his wed healdan;
ðæt sum tacn wære on heora lichaman to geswutelunge ðæt hi on God belyfdon, and het ðæt he name scearpecgedne flint, and forcurfe sumne dæl ðæs felles æt foreweardan his gesceape.
And ðæt tacn wæs ða swa micel on geleaffullum mannum, swa micel swa nu is ðæt halige fulluht, buton ðam anum ðæt nan man ne mihte Godes rice gefaran, ærðan ðe se come ðe ða ealdan æ sette, and eft on his andwerdnysse hi to gastlicum ðingum awende:
ac gehwylce halgan andbidodon on Abrahames wununge buton tintregum, ðeah on hellewite, oððæt se Alysend com, ðe ðone ealdan deofol gewylde, and his gecorenan to heofenan rice gelædde.
Se ylca Hælend, ðe nu egefullice and halwendlice clypað on his godspelle, "Buton gehwa beo geedcenned of wætere and of ðam Halgum Gaste, ne mæg he faran into heofenan rice," se ylca clypode gefyrn ðurh ða ealdan æ, "Swa hwylc hysecild swa ne bið ymbsniden on ðam fylmene his flæsces his sawul losað, forðan ðe he aydlode min wed."
Ðis tacen stod on Godes folce oð ðæt Crist sylf com, and he sylf wæs ðære halgan æ underðeod ðe he gesette, ðæt he ða alysde ðe neadwislice ðære æ underðeodde wæron.
He cwæð ðæt he ne come to ðy ðæt he wolde ða ealdan æ towurpan, ac gefyllan.
Ða wearð he on ðam eahtoðan dæge his gebyrdtide lichamlice ymbsniden, swa swa he sylf ær tæhte;
and mid ðam geswutelode ðæt seo ealde æ wæs halig and god on hire timan, ðam ðe hire gehyrsume wæron.
Hit wæs gewunelic ðæt ða magas sceoldon ðam cilde naman gescyppan on ðam eahtoðan dæge mid ðære ymbsnidennysse, ac hi ne dorston nænne oðerne naman Criste gescyppan ðonne se heahengel him gesette, ærðan ðe he on his modor innoðe geeacnod wære, ðæt is, IESUS, and on urum gereorde,
Nis nu alyfed cristenum mannum ðæt hi ðas ymbsnidennysse lichamlice healdan, ac ðeahhwæðere nan man ne bið soðlice cristen, buton he ða ymbsnidennysse on gastlicum ðeawum gehealde.
790. Her Iaenbryht ærcebiscep forðferde, and ðy ilcan geare wæs gecoren Æðelheard abbud to biscepe.
792. Her Offa Miercna cyning het Æðelbryhte rex ðæt heafod of aslean.
794. Her Adrianus papa and Offa cyning forðferdon;
and Æðelred Norðanhymbra cyning wæs ofslægen from his agenre ðeode, and Ceolwulf biscep and Eadbald biscep of ðæm londe aforon;
and Ecgferð feng to Miercna rice.
and ðy ilcan geare forðferde;
and Eadbryht onfeng rice on Cent.
ðam was oðer noma nemned Præn.
796. Her Ceolwulf Miercna cyning oferhergeade Cantware oð Mersc, and gefengun Praen hiera cyning, and gebundenne hine on Mierce læddon;
797. Her Romane Leone ðæm papan his tungon forcurfon, and his eagan astungon, and hine of his setle afliemdon;
and ða sona eft Gode fultomiendum he meahte geseon and sprecan, and eft was papa swa he ær wæs.
799. Her Æðelheard ærcebiscep and Cynebryht Wesseaxna biscep foron to Rome.
800. Her Beorhtric cyning forðferde and Worr aldormon;
and Ecgbryht feng to Wesseaxna rice;
and ðy ilcan dæge rad Æðelmund aldorman of Hwiccium ofer æt Cynemæres forda, ða mette hine Weoxtan aldorman mid Wilsætum;
ðær wearð micel gefeoht, and ðær begen ofslægene ða aldormen, and Wilsætan namon sige.
802. Her wæs gehadod Beornmod biscep to Hrofesceastre.
803. Her Æðelheard ærcebiscep forðferde, and Wulfred wæs to ærcebiscep gehadod, and Forðred abbud forðferde.
804. Her Wulfred ærcebiscep pallium onfeng.
805. Her Cuðred cyning forðferde on Cantwarum, and Ceolburg abbudesse, and Heabryht aldorman.
812. Her Carl cyning forðferde, and he ricsode xlv wintra. and Wulfred arcebiscep and Wigbryht Wesseaxna biscep foron begen to Rome;
813. Her Wulfred ærcebiscep mid bledsunge ðæs papan Leon hwearf eft to his agnum biscepdome;
and ðy geare gehergade Ecgbryht cyning on West Walas from easteweardum oð westewearde.
814. Her Leo se æðela papa and se halga forðferde, and æfter him Stephanus feng to rice.
816. Her Stephanus papa forðferde, and æfter him was Paschalis to papan gehadod;
and ðy ilcan geare forborn Ongolcynnes scolu.
819. Her Cenwulf Miercna cyning forðferde, and Ceolwulf feng to rice, and Eadbryht aldormon forðferde.
821. Her wearð Ceolwulf his rices besciered.
822. Her tuegen aldormen wurdon ofslægene, Burghelm and Muca; and senoð wæs æt Clofeshoo.
823. Her wæs Wala gefeoht and Defna æt Gafulforda;
and ðy ilcan geare gefeaht Ecbryht cyning and Beornwulf cyning on Ellen dune, and Ecgbryht sige nam, and ðær wæs micel wæl geslægen;
Đa sende he Æðlwulf his sunu of ðære fierde, and Ealhstan his biscep, and Wulfheard his aldormon to Cent micle werede, and hie Baldred ðone cyning norð ofer Temese adrifon, and Cantware him to cirdon, and Suðrige, and Suð Seaxe, and East Seaxe, ðy hie from his mægum ær mid unryhte anidde wærun;
and ðy ilcan geare East Engla cyning, and seo ðeod gesohte Ecgbryht cyning him to friðe and to mundboran for Miercna ege, and ðy geare slogon East Engle Beornwulf Miercna cyning.
825. Her Ludecan Miercna cyning and his v aldormen mon ofslog mid him and Wiiglaf feng to rice.
827. Her mona aðistrode on middes wintres mæsseniht;
and ðy ilcan geare geeode Ecgbryht cyning Miercna rice and al ðæt be suðan Humbre wæs, and he wæs se eahteða cyning seðe Bretwalda wæs;
Ærest Ælle Suð Seaxna cyning se ðus micel rice hæfde, se æftera wæs Ceawlin Wesseaxna cyning, se ðridda wæs Æðelbryht Cantwara cyning, se feorða wæs Rædwald East Engla cyning, fifta was Eadwine Norðanhymbra cyning, siexta wæs Oswald se æfter him ricsode, seofoða wæs Oswio Oswaldes broður, eahtoða wæs Ecgbryht Wesseaxna cyning;
and se Ecgbryht lædde fierd to Dore wið Norðanhymbre, and hie him ðær eaðmedo budon and geðuærnesse, and hie on ðam tohwurfon.
828. Her eft Wilaf onfeng Miercna rices, and Æðelwald biscop forðferde, and ðy ilcan geare lædde Ecgbryht cyning fierd on Norð Walas, and he hie to eaðmodre hersumnesse gedyde.
829. Her Wulfred ærcebiscep forðferde.
830. Her Ceolnoð wæs gecoren to biscep and gehadod, and Feologid abbud forðferde.
831. Her Ceolnoð ærcebiscep onfeng pallium.
832. Her hæðne men oferhergeadon Sceapige.
833. Her gefeaht Ecgbryht cyning wið xxxv sciphlæsta æt Carrum.
and ðær wearð micel wæl geslægen, and ða Denescan ahton wælstowe gewald;
and Hereferð and Wigðen tuegen biscepas forðferdon, and Dudda and Osmod tuegen aldormen forðferdon.
835. Her cuom micel sciphere on West Walas, and hie to anum gecierdon, and wið Ecgbryht West Seaxna cyning winnende wæron;
Đa he ðæt hierde, and mid fierde ferde, and him wið feaht æt Hengestdune, and ðær gefliemde ge ða Walas ge ða Deniscan.
836. Her Ecgbryht cyning forðferde, and hine hæfde ær Offa Miercna cyning and Beorhtric Wesseaxna cyning afliemed iii gear of Angelcynnes lande on Fronclond ær he cyning wære, and ðy fultumode Beorhtric Offan ðy he hæfde his dohtor him to cuene;
and se Ecgbryht ricsode xxxvii wintra and vii monað.
and feng Eðelwulf Ecgbrehting to Wesseaxna rice, and he salde his suna Æðelstane Cantwara rice and East Seaxna and Suðrigea and Suð Seaxna.
837. Her Wulfheard aldorman gefeaht æt Hamtune wið xxxiii sciphlæsta, and ðær micel wæl geslog, and sige nom;
and ðy geare forðferde Wulfheard;
and ðy ilcan geare gefeaht Æðelhelm dux wið Deniscne here on Port mid Dornsætum, and gode hwile ðone here gefliemde, and ða Deniscan ahton wælstowe gewald, and ðone aldormon ofslogon.
838. Her Herebryht aldormon wæs ofslægen from hæðnum monnum, and monige mid him on Merscwarum, and ðy ilcan geare eft on Lindesse, and on East Englum, and on Cantwarum wurdon monige men ofslægene from ðam herige.
839. Her wæs micel wælsliht on Lundenne, and on Cwantawic, and on Hrofesceastre.
840. Her Æðelwulf cyning gefeaht æt Carrum wið xxxv sciphlæsta, and ða Deniscan ahton wælstowe gewald.
845. Her Eanulf aldorman gefeaht mid Sumursætum, and Ealchstan biscep and Osric aldorman mid Dornsætum gefuhton æt Pedridan muðan wið Deniscne here, and ðær micel wæl geslogon and sige namon.
851. Her Ceorl aldormon gefeaht wið hæðene men mid Defenascire æt Wicganbeorge, and ðær micel wæl geslogon, and sige namon;
and ðy ilcan geare Æðelstan cyning, and Ealchere dux micelne here ofslogon æt Sondwic on Cent. and ix scipu gefengun, and ða oðre gefliemdon; and hæðne men ærest ofer winter sæton;
and ðy ilcan geare cuom feorðe healfhund scipa on Temesemuðan, and bræcon Contwaraburg, and Lundenburg, and gefliemdon Beorhtwulf Miercna cyning mid his fierde, and foron ða suð ofer Temese on Suðrige, and him gefeaht wið Æðelwulf cyning and Æðelbald his sunu æt Aclea mid West Seaxna fierde, and ðær ðæt mæste wæl geslogon on hæðnum herige ðe we secgan hierdon oð ðisne ondweardan dæg, and ðær sige namon.
853. Her bæd Burgred Miercna cyning and his wiotan Æðelwulf cyning ðæt he him gefultumade ðæt him Norð Walas gehiersumade;
He ða swa dyde, and mid fierde for ofer Mierce on Norð Walas, and hie him alle gehiersume dydon;
and ðy ilcan geare sende Æðelwulf cyning Ælfred his sunu to Rome.
Đa was domne Leo papa on Rome, and he hine to cyninge gehalgode, and hiene him to biscepsuna nam;
Đa ðy ilcan geare Ealhere mid Cantwarum, and Huda mid Suðrigium gefuhton on Tenet wið hæðnum herige, and ærest sige namon, and ðær wearð monig mon ofslægen, and adruncen on gehwæðere hond.
Ond ðæs ofer Eastron geaf Æðelwulf cyning his dohtor Burgrede cyninge of Wesseaxum on Merce.
855. Her hæðne men ærest on Sceapige ofer winter sætun;
and ðy ilcan geare gebocude Æðelwulf cyning teoðan dæl his londes ofer al his rice Gode to lofe, and him selfum to ecere hælo;
and ðy ilcan geare ferde to Rome mid micelre weorðnesse, and ðær was xii monað wuniende, and ða him hamweard for, and him ða Carl Francna cyning his dohtor geaf him to cuene, and æfter ðam to his leodum cuom, and hie ðæs gefægene wærun.
and ymb ii gear ðæs ðe he on Francum com he gefor.
and his lic lið æt Wintanceastre, and he ricsode nigonteoðe healf gear.
Ond se Æðelwulf wæs Ecgbrehting, Ecgbryht Ealhmunding, Ealhmund Eafing, Eafa Eopping, Eoppa Ingilding; Ingild wæs Ines broður West Seaxna cyninges, ðæs ðe eft ferde to Sancte Petre and ðær eft his feorh geseald;
and hie wæron Cenredes suna, Cenred wæs Ceolwalding, Ceolwald Cuðaing, Cuða Cuðwining, Cuðwine Ceaulining, Ceawlin Cynricing, Cynric Cerdicing, Cerdic Elesing, Elesa Esling, Esla Giwising, Giwis Wiging, Wig Freawining, Freawine Friðogaring, Friðogar Bronding, Brond Bældæging, Bældæg Wodening, Woden Friðowalding, Friðuwald Freawining, Frealaf Friðuwulfing, Friðuwulf Finning, Fin Godwulfing, Godwulf Geating, Geat Tætwaing, Tætwa Beawing, Beaw Sceldwaing, Sceldwea Heremoding, Heremod Itermoning, Itermon Hraðraing, se wæs geboren in ðære earce; Noe, Lamach, Matusalem, Enoh, Iaered, Maleel, Camon, primus homo et pater noster est Cristus, Amen.
Ond ða fengon Æðelwulfes suna twegen to rice, Æðelbald to Wesseaxna rice, and Æðelbryht to Cantwara rice, and to East Seaxna rice, and to Suðrigea, and to Suð Seaxna rice;
and ða ricsode Æðelbald v gear.
860. Her Æðelbald cyng forðferde, and his lic lið æt Sciraburnan, and feng Æðelbryht to allum ðam rice his broður, and he hit heold on godre geðuærnesse and on micelre sibsumnesse;
and on his dæge cuom micel sciphere up and abræcon Wintanceastre.
and wið ðone here gefuhton Osric aldorman mid Hamtunscire, and Æðelwulf aldormon mid Bearrucscire, and ðone here gefliemdon, and wælstowe gewald ahton;
and se Æðelbryht ricsode v gear, and his lic lið æt Scireburnan.
865. Her sæt hæðen here on Tenet, and genamon frið wið Cantwarum, and Cantware him feoh geheton wið ðam friðe, and under ðam friðe and ðam feohgehate se here hiene on niht up bestæl, and oferhergeade alle Cent eastewearde;
866. Her feng Æðered Æðelbryhtes broður to Wesseaxna rice;
and ðy ilcan geare cuom micel here on Angelcynnes lond, and wintersetl namon on East Englum, and ðær gehorsude wurdon, and hie him frið wið namon.
867. Her for se here of East Englum ofer Humbre muðan to Eoforwicceastre on Norðhymbre, and ðær wæs micel ungeðuærnes ðære ðeode betweox him selfum, and hie hæfdun hiera cyning aworpenne Osbryht, and ungecyndne cyning underfengon Ællan;
and hie late on geare to ðam gecirdon ðæt hie wið ðone here winnende wærun, and hie ðeah micle fierd gegadrodon, and ðone here sohton æt Eoforwicceastre, and on ða ceastre bræcon, and hie sume inne wurdon, and ðær was ungemetlic wæl geslægen Norðanhymbra, sume binnan, sume butan;
and ða cyningas begen ofslægene, and sio laf wið ðone here frið nam;
and ðy ilcan geare gefor Ealchstan biscep, and he hæfde ðæt bisceprice l wintra æt Scireburnan, and his lic lið ðær on tune.
868. Her for se ilca here innan Mierce to Snotengaham, and ðær wintersetl namon;
and Burgræd Miercna cyning and his wiotan bædon Æðered West Seaxna cyning and Ælfred his broður ðæt hie him gefultumadon, ðæt hie wið ðone here gefuhton;
and ða ferdon hie mid Wesseaxna fierde innan Mierce oð Snotengaham, and ðone here ðær metton on ðam geweorce, and ðær nan hefelic gefeoht ne wearð, and Mierce frið namon wið ðone here;
869. Her for se here eft to Eoforwicceastre, and ðær sæt i gear.
870. Her rad se here ofer Mierce innan East Engle and wintersetl namon. æt Đeodforda, and ðy wintre Eadmund cyning him wið feaht, and ða Deniscan sige namon, and ðone cyning ofslogon, and ðæt lond all geeodon;
and ðy geare gefor Ceolnoð ærcebiscop.
and Æðered Wiltunscire biscop wearð gecoren to ærcebiscpe to Cantuareberi.
871. Her cuom se here to Readingum on West Seaxe, and ðæs ymb iii niht ridon ii eorlas up;
Đa gemette hie Æðelwulf aldorman on Englafelda, and him ðær wið gefeaht and sige nam;
Đæs ymb iiii niht Æðered cyning and Ælfred his broður ðær micle fierd to Readingum gelæddon, and wið ðone here gefuhton, and ðær wæs micel wæl geslægen on gehwæðre hond, and Æðelwulf aldormon wearð ofslægen, and ða Deniscan ahton wælstowe gewald;
and ðæs ymb iiii niht gefeaht Æðered cyning and Ælfred his broður wið alne ðone here on Æscesdune, and hie wærun on twæm gefylcum, on oðrum wæs Bachsecg and Halfdene ða hæðnan cyningas, and on oðrum wæron ða eorlas;
and ða gefeaht se cyning Æðered wið ðara cyninga getruman, and ðær wearð se cyning Bagsecg ofslægen; and Ælfred his broður wið ðara eorla getruman,
and ðær wearð Sidroc eorl ofslægen se alda, and Sidroc eorl se gioncga, and Osbearn eorl, and Fræna eorl, and Hareld eorl, and ða hergas begen gefliemde, and fela ðusenda ofslægenra, and onfeohtende wæron oð niht.
and ðæs ymb xiiii niht gefeaht Æðered cyning and Ælfred his broður wið ðone here æt Basengum, and ðær ða Deniscan sige namon;
and ðæs ymb ii monað gefeaht Æðered cyning and Ælfred his broður wið ðone here æt Meretune, and hie wærun on tuæm gefylcium, and hie butu gefliemdon, and longe on dæg sige ahton, and ðær wearð micel wælsliht on gehwæðere hond, and ða Deniscan ahton wælstowe gewald;
and ðær wearð Heahmund biscep ofslægen, and fela godra monna; and æfter ðissum gefeohte cuom micel sumorlida;
and ðæs ofer Eastron gefor Æðered cyning, and he ricsode v gear, and his lic lið æt Winburnan.
Đa feng Ælfred Æðelwulfing his broður to Wesseaxna rice;
and ðæs ymb anne monað gefeaht Ælfred cyning wið alne ðone here lytle werede æt Wiltune, and hine longe on dæg gefliemde, and ða Deniscan ahton wælstowe gewald;
and ðæs geares wurdon viiii folcgefeoht gefohten wið ðone here on ðy cynerice be suðan Temese, and butan ðam ðe him Ælfred ðæs cyninges broður, and anlipig aldormon, and cyninges ðegnas oft rade onridon ðe mon na ne rimde, and ðæs geares wærun ofslægene viiii eorlas and an cyning;
and ðy geare namon Westseaxe frið wið ðone here.
872. Her for se here to Lundenbyrig from Readingum, and ðær wintersetl nam, and ða namon Mierce frið wið ðone here.
873. Her for se here on Norðhymbre, and he nam wintersetl on Lindesse æt Tureces iege, and ða namon Mierce frið wið ðone here.
874. Her for se here from Lindesse to Hreopedune, and ðær wintersetl nam, and ðone cyning Burgræd ofer sæ adræfdon ymb xxii wintra ðæs ðe he rice hæfde, and ðæt lond all geeodon;
and he for to Rome and ðær gesæt and his lic lið on Sancta Marian ciricean on Angelcynnes scole;
and ðy ilcan geare hie sealdon anum unwisum cyninges ðegne Miercna rice to haldanne, and he him aðas swor and gislas salde, ðæt he him gearo wære swa hwelce dæge swa hie hit habban wolden, and he gearo wære mid him selfum, and on allum ðam ðe him læstan woldon. to ðæs heres ðearfe.
875. Her for se here from Hreopedune, and Healfdene for mid sumum ðam here on Norðhymbre.
and nam wintersetl be Tinan ðære ea, and se here ðæt lond geeode.
and oft hergade on Peohtas, and on Stræcled Walas; 
and for Godrum and Oscytel and Anwynd. ða iii cyningas, of Hreopedune to Grante brycge mid micle here, and sæton ðær an gear;
and ðy sumera for Ælfred cyning ut on sæ mid sciphere, and gefeaht wið vii sciphlæstas, and hiera an gefeng. and ða oðru gefliemde.
876. Her hiene bestæl se here into Werham Wesseaxna fierde, and wið ðone here se cyning frið nam, and him ða aðas sworon on ðam halgan beage, ðe hie ær nanre ðeode noldon, ðæt hie hrædlice of his rice foren;
and hie ða under ðam hie nihtes bestælon ðære fierde se gehorsoda here into Escanceaster;
and ðy geare Healfdene Norðanhymbra lond gedælde.
and ergende wæron and hiera tilgende.
877. Her cuom se here into Escanceastre from Werham, and se sciphere sigelede west ymbutan, and ða mette hie micel yst on sæ, and ðær forwearð cxx scipa æt Swanawic;
and se cyning Ælfred æfter ðam gehorsudan here mid fierde rad oð Exanceaster and hie hindan ofridan ne meahte ær hie on ðam fæstene wæron, ðær him mon to ne meahte;
and hie him ðær foregislas saldon. swa fela swa he habban wolde, and micle aðas sworon, and ða godne frið heoldon;
and ða on hærfæste gefor se here on Miercna lond, and hit gedældon sum, and sum Ceolwulfe saldon.
878. Her hiene bestæl se here on midne winter ofer tuelftan niht to Cippanhamme, and geridon Wesseaxna lond and gesæton micel ðæs folces and ofer sæ adræfdon, and ðæs oðres ðone mæstan dæl hie geridon, and him to gecirdon buton ðam cyninge Ælfrede.
and he lytle werede unieðelice æfter wudum for, and on morfæstenum;
and ðæs ilcan wintra wæs Inwæres broður and Healfdenes on West Seaxum on Defenascire mid xxiii scipum, and hiene mon ðær ofslog, and dccc monna mid him. and xl monna his heres;
and ðæs on Eastron worhte Ælfred cyning lytle werede geweorc æt Æðelinga eigge, and of ðam geweorce was winnende wið ðone here, and Sumursætna se dæl, se ðær niehst wæs;
Đa on ðære seofoðan wiecan ofer Eastron he gerad to Ecgbryhtes stane be eastan Sealwyda, and him to com ðær ongen Sumorsæte alle, and Wilsætan, and Hamtunscir se dæl, se hiere behinon sæ was, and his gefægene wærun;
and he for ymb ane niht of ðam wicum to Iglea, and ðæs ymb ane to Eðandune, and ðær gefeaht wið alne ðone here, and hiene gefliemde, and him æfter rad oð ðæt geweorc, and ðær sæt xiiii niht;
and ða salde se here him foregislas and micle aðas, ðæt hie of his rice uuoldon, and him eac geheton ðæt hiera kyning fulwihte onfon wolde, and hie ðæt gelæston swa;
and ðæs ymb iii wiecan com se cyning to him Godrum ðritiga sum ðara monna ðe in ðam here weorðuste wæron æt Alre, and ðæt is wið Æðelingga eige;
and his se cyning ðær onfeng æt fulwihte, and his crismlising was æt Weðmor, and he was xii niht mid ðam cyninge, and he hine miclum and his geferan mid feo weorðude.
879. Her for se here to Cirenceastre of Cippan hamme. and sæt ðær an gear;
and ðy geare gegadrode on hloð wicenga, and gesæt æt Fullan hamme be Temese;
and ðy ilcan geare aðiestrode sio sunne ane tid dæges.
880. Her for se here of Cirenceastre on East Engle, and gesæt ðæt lond, and gedælde.
and ðy ilcan geare for se here ofer sæ ðe ær on Fullan homme sæt on Fronclond to Gend, and sæt ðær an gear.
# sent_id = ASCE.YEAR0000.005.004
ða noldon hi faron ofer ðone ford.
and wes heora heratoga Reoda gehaten. from ðam heo sind genemnode Dæl Reodi. Sixtigum wintrum ær ðam ðe Crist were acenned. Gaius Iulius Romana Kasere mid hundehtatigum scipum gesohte Brytene.
ðe wes forewitegad on Actibus Apostolorum ðurh Agabum ðone witegan.
and ða cwædon ða Scottas. we eow magon ðeah hwaðere ræd gelæron.
30. Her wæs Crist gefullod. and Petrus and Andreas gehwyrfede and Iacobus and Iohannes and ða xii apostolas.
45. Her se eadiga Petrus se apostol geset biscopsetl on Rome.
We witan oðer egland her be easton. ðer ge magon eardian gif ge willað.
Ðer he wes ærost geswenced mid grimmum gefeohte. and micelne dæl his heres forlædde.
Ða flugon ða Bryt Walas to ðam wudufæstenum.
and he swealt ofsticod fram him sylfum. and Archelaus his sune feng to rice.
33. Hær wes Crist ahangen. fram fruman middaneardes ymb v ðusend wintra. and cc and xxvi.
46. Her Erodes swealt se ðe Iacobum ofsloh. anum geare ær his agenum deaðe.
Ða feng Nero to rice æfter Claudie, se æt nextan forlet Brytene igland for his uncafscipe.
Brittene igland is ehta hund mila lang. and twa hund brad.
and her sind on ðis iglande fif geðeode. Englisc. and Brittisc. and Wilsc. and Scyttisc. and Pyhtisc. and Boc Leden.
11. Fram frymðe middaneardes oð ðis gear wæron agan v ðusend wintra. and cc wintra.
and gif hwa eow wiðstent. we eow fultumiað. ðæt ge hit magon gegangan.
and ða he forlet his here abidan mid Scottum. and gewat into Galwalum. and ðer gegadorode six hund scipa.
and se Kasere geeode wel manega hehburh mid mycelum gewinne.
Erest weron bugend ðises landes Brittes. ða coman of Armenia. and gesætan suðewearde Bryttene ærost.
12. Philippus and Herodes todældon Iudeam. iiii ricu to dældon.
34. Her wæs Sanctus Paulus gehwyrfed and Sanctus Stephanus oftorfod.
47. Her Claudius Romana cining gewat mid here on Brytene. and ðæt igland geeode. and ealle Pyhtas. and Walas underðeodde Romana rice.
Ða gelamp hit ðæt Pyhtas coman suðan of Scithian. mid langum scipum na manegum.
Ða ferdon ða Pihtas. and geferdon ðis land norðanweard. and suðanweard hit hefdon Brittas. swa we ær cwedon.
mid ðam he gewat eft in to Brytene. and ða hi ærost togedore geræsdon.
and eft gewat into Galwalum.
16. Her feng Tiberius to rice.
35. Her se eadiga apostol Petrus geset biscopsetl on Antiochia ceastre.
Ðis gefeoht he gefremede ðam feorðan geare his rices.
and ða coman ærost on Norð Ybernian up.
And ða Pyhtas heom abædon wif æt Scottum. on ða gerad ðæt hi gecuron heora kyne cinn aa on ða wifhealfa. ðæt hi heoldon swa lange syððan.
ða man ofsloh ðes Caseres gerefan. se wes Labienus gehaten.
ANNO 1. Octauianus rixade lvi wintra. and on ðam xlii geare his rices. Crist wæs acenned.
Her onfeng Pilatus gymene ofer ða Iudeas.
39. Her onfeng Gaius to rice.
Ðam geare gewearð se mycla hunger on Siria.
and ðær bædon Scottas ðæt hi ðer moston wunian.
and ða gelamp hit imbe geara rina. ðæt Scotta sum dæl gewat of Ybernian on Brittene.
Ða genamon ða Walas. and adrifon sumre ea ford ealne mid scearpum pilum greatum innan ðam wetere. sy ea hatte Temese.
2. Ða tungel witegan of eastdæle coman to ðan ðæt hi Crist wurðoden.
Ac hi noldan heom lyfan. forðan hi cwædon ðæt hi ne mihton ealle ætgædere gewunian ðær.
and ðes landes sum dæl geeodon.
Ða ðæt onfundon ða Romani.
And ða cild on Bethleem ofslagene wæron for ehtnesse fram Herode.
Her beginð seo forespræc muneca regules.
Gehyr ðu min bearn geboda ðines lareowes and anhyld ðinre heortan eare, and myngunge ðines arfæstan fæder lustlice underfoh and caflice gefyl, ðæt ðu mid ðinre hyrsumnesse geswince to Gode gecyrre, ðe ðu ær fram buge mid asolcennysse ðinre unhyrsumnesse.
Eornestlice min sprec and lar is to æghwylcum ðara asend, ðe his agenum lustum wiðsæcð and mid ðam strencstum and ðam beorhtestum hyrsumnesse wæpnum drihtnum Criste soðum cyninge hyrsumian wile, ærest ðinga swa hwylc god swa ðu beginst, ðæt hit ðurh drihten to fulfremedum ende cuman mote, mid singalum gebede geornfullice gewilna.
Ðæt ure heofenlica fæder, ðe us him to bearnum teleð, næfre ðurh ure yfelan dæda ne geunrotsige and on us his graman sette, him is on elcne timan to hyrsumienne mid ðam godum, ðe he us geunnen hæfð, ðilæs ðe he us beyrfewerdige, ðæt is, fram his eadignesse ascyrie, swa swa fæder deð his bearn, ðonne he him for his gyltum gram bið and his æhta him ne an, na ðæt an, ðæt he us æhta bedæle, ac ðæt he us, ðe him to wuldre fylian nellað, swa swa egeful hlaford, mid urum yfelum dædum gegremed, to ecum wite ne sylle.
Utan eornestlice on sumne timan astandan ðurh haliges gewrites myngunge, ðe ðus cwyð:
Nu is tima, ðæt we of slepe arisen, ðæt is, ðæt we synna geswicen and on godum weorcum wacule syn;
mid openre gymenne godcundes andgytes we eac gehyren, hwæt dæghwamlice sio godcunde stefn myngað and clypað ðus cweðende:
Gyf ge todæg Godes stefne gehyren, nellen ge elciende eowere heortan ahyrdan;
and eft ðus cweð: Se ðe hlystes earan hebbe, gehyre hwæt ðæt halig gast to eallum ðam, ðe to Gode gelaðede syn, cwið:
Cume ge mine bearn, gehyrað me;
Godes ege ic eow tæce; yrnað and onettað, ða hwile ðe ge lifes leoht habban, ðylæs ðe deaðes ðystra eow gelæccen.
And drihten on micelre folces menige smeað and scrutnoð, hwæt ða feawa syndan, ðe his willan wyrcen willen, and ðus acsiende cwyð:
Hwa is manna, ðæt lifes wilnige and gode dagas geseon wille?
Gif ðu ðis gehyrende andswarast: ic eom se ðe ðæs wilnað, God ælmihtig ðus to ðe cwyð:
Gif ðu habban wille soð lif and ece, forhafa ðine tungan fram yfelre spræce and ðine welras nan ðing facenlices ne sprecen;
buh fram yfele and wyrc god; sec sibbe and hyre gefolga.
Ðenne ge ðus doð, min ansyn bið ofer eow and min hlyst æt eowrum benum, and ær ge me to clypian, ic cweðe: Efene nu ic eom geara to eowere neode.
Hwæt is lustlicre to gehyrenne ðenne ðeos laðiende Godes stefn?
Efene nu drihten ðurh his mildheortnesse us lifes wegas anywyð.
We eornestlice mid clænnesse modes and lichoman and mid geleafan and godra weorca biggenge and mid haligra mægena hæfene his wegas geornlice faren and geearnian, ðæt we hine, ðe us to ðam wege gelaðode, on his rice geseon moten.
Natoðæshwon his rices eardung bið gefaren buton mid gymene and gehealdsumnesse godra dæda;
ofst and hradung godra weorca is to ðæm rice weges færeld.
Ac uten ahsien urne drihten ðurh ðæs witegan myndgunge ðus cweðende: Drihten, hwa mot wunigean on ðinre eardungstowe and hwam is rest geunnen on ðinre halgan dune?
We gehyrað æfter ðisse æscan drihten andswariendne and ðone weg his eardunge ðus tæcendne:
Se on rihtne weg færð to minum rice, ðe butan leahtra besmitenesse wunað and rihtwise weorc begæð, and se ðe soð on his heortan beðencð and facenlices nan ðing mid his muðe ne clypað, and se ðe his neahstan yfeles nan ðing ne dyde, and se ðe hosp and edwit on his neahstan ne sette, and se ðe ðone awirigedan deofol, ælces yfeles lareow fram his heortan awyrpð mid ealre his lare and hine for naht teleð, and ealle his geðohtas and hopan on God beset, and ða ðe God ondredað and hy ðurh heora godan dæda ne anhebbað, ac drihten, ðe ða god on hi worhte, weorðiað and mærsiað, ðus mid ðæm witegan clipiende:
Na us, drihten, na us, ac ðinum naman sele ðu wulder;
swa eac Paulus ðurh his mæran bodunge him sylfan nanes lofes ne tilade, ac eal ðæt lof Gode betæhte, ðe him snytera and wisdom sealde, ðus cweðende:
Ðurh Godes gife ic eom ðæt ðæt ic eom;
eft se sylfa Paulus cwið:
Se ðe wuldrige, wuldrige on God ælmihtigne and no on hine sylfne.
Be ðæm ilican andgyte se hælend cwið on ðæm halgan godspelle ðus clypiende:
Se ðe gehyrð ðas mine word and hi mid weorcum gefylð, ic hine gelicne læte wisum were, ðe ofer fæstum stane bytlode;
flodas coman, windas bleowan and ðæt hus swiðlice gespurnun, and hit no feol, forðy ðe hit gestaðolod wæs ofer fæstum stane.
Ealle god wyrcende and on his halgan gefyllende and tremegende drihten geanbidað, hwæðer we mid weorcum his lare gefyllan willen.
For bote urra synna ðises lifes dagas us to fyrste forlætene synt, swa cwyð se apostol:
Wast ðu ðe nast, ðæt Godes geðyld ðe to dædbote gelaðað?
Soðlice mildheort drihten ðus cwyð:
Ne wilnege ic ðæs synfullan deaðes, ac ðæt he gecyrre and lif age.
Ða we eornostlice urne drihten ahsedon be ðæm bugendum his eardungstowe, we gehyrdan hwæt ða gebodu synd, ðe we ða eardunge mid geearnian sceolon;
mid gefyllednesse goddere ðenunge we weorðað heofena rices yrfeweardes.
We forðy heortan and ealne lichoman to gecampe gegearwian and to hyrsumnesse halgra gebeda.
Ðæt we ðurh tyddyrnesse mennisces gecyndes ðurhteon ne magon, we urne drihten geornlice biddæn, ðæt he us ðurh his gife gefultumige to gelaste his geboda.
And gif we hellewites susla forbugan willað and to ecum life cuman, ða hwile ðe we moten and on ðisum lichoman wuniað and ealle ðas forsprecenan ðing ðurh lifes lyhtinge gefyllen magon, is to hradienne and to efstenne ðæt us on ecnesse to life gefyrðrige.
Toði ðenne ic eornestlice settan wille bysega and bigengas ðysses drihtenlican ðeowdomes.
Ðeah hwet teartlices hwæthwara stiðlice on ðisum regule, ðe ures færyldes latteow to Criste is, geset and getæht sy, for gesceades rihtinge and for synna bote and soðere sibbe gehealdsumnesse, ne beo ðu ðurh ði forht and afæred, ne ðurh yrhðe ðinre hæle weg ne forlæt;
ðæs weges ongin, ðe to Criste læt, ne meg beon begunnen on fruman butan sumre ancsumnysse, ac ða geðingða halegera mægena and se gewuna ðisse halgan drohtnunge, ðe gedeð leafleoht and eaðe, ðæt ðe ær earfoðe and ancsumlic ðuhte;
Se weg is rum and forðheald, ðe to deaðe and to hellewite læt;
se is neara and sticol, ðe to life and to heofona rice læt;
he is us ðeah to gefarenne mid rumheortum mode and mid godum and glædum geðance and mid gefyllednesse Godes geboda, swa ðæt we on mynstre ðurhwunigen on Cristes lare and tæcinge, ðæt we hine geefenlæcende mid geðylde earfeða and eahtnesse ðolien, ðæt we his rices gemænnesse and gefean mid him agan moten.
Her onginnað ðæra mynstra capitulas.
I. Be muneca cynne.
II. Hwilc se abbod beon sceal.
III. Be ði ðe man eal gefere to healecum geðeahte gelaðige.
IV. Be goddra weorca tolum.
V. Be hyrsumnysse.
VI. Be swigean.
VII. Be eaðmodnesse.
VIII. Be ðam twelf stæpum ealre eaðmodnesse.
VIIII. Be godcundum ðenungum on nihtlicum tidum.
X. Hu fela psealma on nihtlicum tidum to singenne synt.
XI. Hu on sumera seo nihtlice tid to healdenne sy.
XII. Hu on sunnan nihtum nihtlic wæcce to healdenne sy.
XIII. Hu dægredsangas on freolstidum to healdenne syn.
XIV. Hu hi on weorcdagum to healdenne syn.
XV. Hu on freolsdagum seo nihtlice wæcce to healdenne sy.
XVI. On hwylcum tidum alleluia sceole beon sungen.
XVII. Hu ða godcundan weorc on dæge sceolan beon gedon.
XVIII. Hu fela sealma ðurh ða sylfan tida sceolan beon gecwedene.
XIX. Hwilcre endebyrdnesse ða sealmas to cweðenne syn.
XX. Be sealmsanges ðeawfestnesse.
XXI. Be gebedes arweorðnesse.
XXII. Hwilce mynstres teoðingealdras beon sceolon.
XXIII. Be muneca reste.
XXIV. Be gylta bote.
XXV. Hwylc gemet on ðære bote to healdenne sy.
XXVI. Be hefigtymum gyltum.
XXVII. Be ðam ðe butan hæse abbodes wið ða dædbettendan ðeodað.
XXVIII. Hu abbod careful beon sceal ymbe ða dædbetendan.
XXIX. Be ðam ðe oft geðreade synt and na ðe betram ne beoð.
XXX. Be ðam ðe utfarað, hwæðer hi mon eft underfon scyle.
XXXI. Be geongra monna steore.
XXXII. Be mynstres hordere.
XXXIII. Be mynstres tolum and gehwylcum æhtum.
XXXIV. Be ðæm ðæt munecas syndrige æhte næbben.
XXXV. Be ðæm ðæt man eallum munecum gelice don scyle.
XXXVI. Be wicðenum.
XXXVII. Be untrumum gebrodrum.
XXXVIII. Be ealdum munecum and cildgeongum.
XXXVIIII. Be ðære wucan redere.
XL. Be ætes gemete.
XLI. Be drences gemete.
XLII. Be gereordes tidum.
XLIII. Be muneca swigean æfter nihtsange.
XLIV. Be ðam ðe to late to tidsange and to beodferse cumað.
XLV. Be ðam amansumedan, hu hi dædbeten.
XLVI. Be ðam ðe on cyrican misfoð.
XLVII. Be ðæm ðe on lytlum ðingum gyltað.
XLVIII. Be getacniendlicum tidum Godes weorces.
XLVIIII. Be dæghwomlicum weorcum, and on hwilcum tidum hi rædan sceolon.
L. Be lenctenes gemene.
LI. Be ðæm gebroðrum ðe feor fram cyrican wyrceað.
LII. Be ðam gebroðrum ðe on fare syndon.
LIII. Be mynstres gebedhuse.
LIV. Be cumena andfenge.
LV. Be ðæm ðæt nan munec ærendgewritu, ne nane oðre lac ne underfo.
LVI. Be mynstermonna hræglhuse and be heora hrægltale.
LVII. Be abbodes beodes gereorde.
LVIII. Be mynstres cræftigum.
LVIIII. Be nigcumenra gebroðra andfenge.
LX. Be riccera and ðearfena bearna andfenge.
LXI. Be abbodum and oðrum geðungenum, ðe mynstres wilniað.
LXII. Be elðeodegum mynecum, hu hi mon underfon sceal.
LXIII. Be mynsteres sacerdum.
LXIV. Be ealles geferes endebyrdnesse.
LXV. Be ðes abbodes hadunge.
LXVI. Be mynstres prouoste.
LXVII. Be mynstres geatwearde.
LXVIII. Be ðæm ðe ut of mynstere on ærende farað.
LXVIIII. Be unacumendlica ðinga gebode.
LXX. Be ðæm ðe nan oðerne on mynstre ne bewerige.
LXXI. Be ðæm ðe nan oðrum dynt ne beode.
LXXII. Be ðæm ðæt ælc oðerum hyrsumige.
LXIII. Be godum æfste, ðe munecas habban sceolon.
LXXIV. Be ðæm ðæt ælc rihtwisnysse gemen on ðissum regule nis geset.
Her geendiað ða capitulas.
I. Be Munuca Cynne.
Feower synt muneca cyn.
Ðæt forme is mynstermonna, ðæt is ðara ðe under regule and abbodes tæcincge on gecampe wuniað.
Oðer cyn is ancrena, ðæt is westensetlena, ðe no on niwan wylme, ac on lancsumere mynsteres drohtnunge geleorniað, ðæt hie anstandonde mid Godes fultume ðurh broðra getrymnesse ongean deofol and his flæsces and geðohta leahtras winnan magan.
Ðridde cyn is ealra muneca atelucost, sylfdemena, ðe no on regules and lareowa tæcinge ne beoð afandode swa swa gold on heorðe, ac æfter leades gecynde on costnunge gemyltað and awacigað and on woruldðingum ealne heora hiht besettað, and swylce hie mid sceare and munuces hiwe God ælmihtigne pæcen;
ða wuniað twam and ðrim ætgædere and hwilon ænlipige, no on Godes eowode belocene, ac on agenum lustum beswicene;
him is for æ heora idelra gewilnunge lust;
swa hwylc idel swa him to geðance yrnð and him gecoren bið, ðæt hie taliað halig, and swa hwæt swa him oflicað, ðeah hit halig sy, hie hit lætað unalyfed.
Ðæt feorðe muneca cyn is, ðe is widscriðul genæmned, ða ealle heora liflade geond missenlice ðeoda farað and twam and ðrim dagum geond missenlicra monna husum wuniað, æfre unstaðolfæste and woriende, agenum lustum and heora gitsunge unalyfedlice fyliað and hyrsumiað;
on eallum ðingum hie synt wyrsan ðænne ða sylfedeman, ðe on anre wununge stilnesse healdað;
be heora ealra earman drohtunge sel is to swigienne, ðonne embe to sprecenne.
We ðas forði forlæten and to ðæm stræcstum mynstermonna cynne gecyrren and Gode fultumigendum heora drohtnunge geendebyrden.
II. Hwylc se abbod beon scyle. 
Abbod, ðe ðæs wyrðe sy, ðæt he mynsteres wealde, he sceal a gemunan, hwæt he gecweden is, and ðæs ealdorscipes noman mid dædum gefyllan.
Cristes gespelia he is and his note and spelinge on mynstre healt;
he forði his agenum naman geciged is, geseðendum apostole and ðus cweðendum:
Ge onfengon bearna gewiscinge gast, on ðæm we clypiað abba, ðæt is fæder.
And hit forði næfre ne geweorðe, ðæt abbod ænig ðing lære oððe gesette oððe hate, butan Godes bebode;
ac his hæs and lar, ðæsma godcundre rihtwisnesse, on his underðeoddera modum sy symble geondstregd;
sy he a gemyndig, ðæt mycel smeauncg bið on ðæm egefullum Godes dome, ægðer ge ymbe his lare, ge ymbe his underðeoddra hyrsumnesse.
Wite he eac, ðæt he bið gewitnod swa swa gymeleas hyrde, gif se hyredes ealdor, ðæt is drihten, to lytele note and nytwyrðnesse on his heorde angyt.
And he eft æt ðam dome freo and carleas bið, gif he mid ealre gymene ða ungehyrsuman heorde gehylt and his seocum, ðæt is synfullum dædum ealle lacnunge gegearewade, ðus mid ðæm witegan cweðende:
Ðine rihtwisnesse, drihten, ic on minre heortan ne bediglode, soðfæstnesse ðine and halwendnesse ic gesæde, hy ðeah forhogiende me forsawon, ðurh ðy ðonne wite and deað ricsað on ða ungehyrsuman heorde his gymene.
Eornostlice, se ðe ðone mæran noman abbodes underfehð, he sceal mid twyfealdre lare ða wyldan and tyn, ðe him underðeodde synt, ðæt is ðæt he ælc god and halignesse mid godum dædum swiðor tæce, ðonne mid worda lare, ðæt ða andgytfullan mid worda lare to Godes willan gemyngode syn and ða unandgytfullan mid godum dædum getrymede and anbryrde hine geefenlæcen.
Eal ðæt he forbeode and his gingrum læðe, he ðæt no mid weorce ne gefremme;
gif he ðonne wel lærð and yfele mid weorce bysenað, he bið forðearlice aworpen, and drihten ðurh his witigan to him synfullum ðus clypað:
Hwy cwyst ðu mine rihtwisnesse and hwy nimest ðu mine beboda on ðinne muð?
Ðu soðlice hatodest rihte lare and awurpe mine word wiðæftan ðe.
Ðu gesawe gehwæde mot on ðines broðor eage and ne gesawe ðone mæstam cyp on ðinum agenum eagan. Ðæt is on andgite:
Ðæt is on andgite:
ðu asceonudest ða læstan gyltas on ðine gingran and ða mæstan noldest on ðe sylfne.
Ne sie fram abbode hada toscead on mynstre gehealden, ðæt is ne sy nan fram him geweorðad for gebyrdum oððe for ylde oððe for ænigum oðrum ðingum, butan for Godes ege anum and for soðes wisdomes gesceade.
Ne sceal he nænne swiðor lufian ðonne oðerne, butan he hwylcne on godum dædum and on hyrsumnesse beteran ongyte;
ne sceal he ðone æðelborenan settan beforan ðane ðeowborenan, gif se ðeowborena ær on ðæm mynstre wæs, butan he for hwylcum gesceade hit do, ðæt is, gif se æðelborena mid godcundum cræfte ðone unæðelborenan oferðyhð, sy he gemedemad furður be his geearnungum ðonne se unæðelborena;
na be gebyrdum anum ðis is to healdenne, ac be ealles mynstres endebyrdnesse, ðæt se sy furðor forlæten on stealle and on setle, se ðe furðor on geearnunge for Gode sy;
sy swylcera gebyrda oððe gecyrrednesse swylce he sy, butan hwylc ðonne oðerne mid geearnunge oferðeo, sy he gemedemad on stede and on setle, swa swa his gecerrednes sy, for ðon ge ðeow ge freoh, ealle we synd an Criste an, and under anum Gode gelicne ðeowdom we underfengon, forðan ðe mid Gode nis anfangennes nanra hada, ðæt is nanes riceteres, ne ylde, butan geearnunge anre.
Ealle he sceal gelice lufian his underðeoddan, and eallum him sceal beon an steor and an lar, æfter heora geearnunga anddyfene.
Abbud sceal symle on his lare healdan ðone apostolican cwide, on ðam he cwæð:
Ðrea and witna and halsa and cid;
he sceal mencgan ða reðnesse wið ða liðnesse;
he sceal gedon, ðæt his reðnes ateowe fæderlice and arfæste lufe, ðæt is, ða unstillan and ða heardheortan he sceal ðreagean, and ða gehyrsuman and ða mildan and ða geðyldigan he sceal witnian and halsian, ðæt hy bet and bet don, and ða gymeleasan and ða oferhogiendan he sceal ægðer ge mid wordum, ge mid dædum ðreagan.
Ne sceal he hit no yldan and hiwian, swilce hit him uncuð sy, ac sona swa he hwæt unrihtes ongyte, he hit sceal sona mid ealle him framadon;
he sceal geðencean ðæs sacerdes frecednesse Eli of Silo.
Ðam godum, gif hy hwæt misdoð, he sceal mid wordum styran, and ðæm ðweortymum mid swingellum and mid licumlicre clænsunge;
he sceal geðencean ðæt hit is awriten:
Ðam dysegan ne mæg mon na mid wordum gestyran.
and eft on oðre stowe:
Sleah ðine sunu mid gyrde, ðonne alyst ðu his saule from deaðe.
Se abbod sceal simle gemunan, ðæt hit awriten is, ðæm ðe bið mare befæst, from ðæm eac mare bið abeden.
He sceal geðencan, ðæt he swiðe uneðelice wisan underfehð, ðæt is, ðæt he sceal rædan and racian oðra manna saulum, sumum mid olæcungum, sumum mid ðreaungum, sumum mid lare, no ðæt an, ðæt he sceole symle gyrnan, ðæt he him ðæs befæsten eowdes nanne æfwirdlan næbbe, ac eac ðæt he mage gefeon be ðæm wæstme heora godra weorca.
Ne sceal him na lytel ðincean, se underfeng saula reccendomes, ðara he sceal ealra riht agyldan on domesdæge.
Ne sceal he syfian ne mænan ymb woruldspeda, forðæm hit is awriten:
Secað ærest Godes rice and his rihtwisnesse, he eow gifeð eal, ðæt ge beðurfan;
 and eft hit is awriten:
Ne bið nan wana, ðam ðe God on riht ondrædað.
Wite eac se abbod, ðæt se ðe onfehð saula to ræccænne, he gearwað hine selfne to dome on ðæm dome on domesdæge, and ðær he sceal riht agyldan for ealle, ða ðe he onfeng, and eac for his agene saule.
III. Be ðy ðe mon eal gefere on healecum geðeahte gelaðige.
Swa oft swa ænig ðing healices on mynstre to donne sy, gelaðige se abbod eal ðæt gefere and secge eallum, embe hwæt neoda to smeagenne sy.
And heora ealra geðeaht gehyrende smeage on his agenum geðance and ðæt do, ðæt him selost ðince.
Forði ðonne we eal gefere to geðeahte gelaðian heton, forði ðe oft God ðan ginstum anwryhð, hwæt selost sy to healdenne.
Ðeahtigen ðænne ða broðru and swa ræd syllen mid ealre eadmodnesse and underðeodnesse, ðæt nan ne gedyrstlæce mid anwilnesse his agenne ræd to bewerigenne, ac stande eal seo geðeahtung on ðæs abbodes dome, and do ðæt him selost and halwendost ðince, and hie ealle gemænelice him to ðæm hyren geornlice.
Ac ealswa hit geriseð, ðæt ða geongran ðam yldrum hyren, swa eac geriseð, ðæt se ealdor, ðæt is se abbud, swiðe rihtlice and foreðanclice eal gestyhtige and gesette, ðæt him gemæne bið.
Forðæm ic wundrige swiðe ungemetlice hwæt ðe sy oððe hwæt ðu mæne nu ðu ðone geleafan hæfst.
Ac wit sculon ðeah giet dioplicor ymb ðæt bion.
Ic nat ful geare ymb hwæt ðu giet tweost;
gesege me, nu ðu cwist ðæt ðu noht ne tweoge ðætte God ðisse worulde rihtwisige, hu he ðonne wolde ðæt heo wære.
Ða andwyrde ðæt Mod and cwæð: Uneaðe ic mæg forstandan ðine acsunga, and cwyst ðeah ðæt ic ðe andwyrdan scyle.
Se Wisdom ða cwæð: Wenstu ðæt ic nyte ðone dem ðinre gedræfednesse ðe ðu mid ymbfangen eart? ac sæge me hwelces endes ælc angin wilnige.
Ða andwirde ðæt Mod and cwæð: Ic hit gemunde gio, ac me hæfð ðios gnornung ðære gemynde benumen.
Ða cwæð se Wisdom: Wast ðu hwonan ælc wuht cume?
Ða andwyrde ðæt Mod and cwæð: Ic wat ðæt ælc wuht from Gode com.
Ða cwæð se Wisdom: Hu mæg ðæt bion, nu ðu ðæt angin wast, ðæt ðu eac ðone ende nyte; forðæm sio gedrefednes mæg ðæt mod onstyrian, ac hio hit ne mæg his gewittes bereafian.
Ac ic wolde ðæt ðu me sædest hwæðer ðu wisse hwæt ðu self wære.
Hit ða andwyrde and cwæð: Ic wat ðæt ic on libbendum men and on gesceadwisum eom and ðeah on deadlicum.
Ða andwyrde se Wisdom and cwæð: Wastu auht oðres bi ðe selfum to secganne buton ðæt ðu nu sædest?
Ða cwæð ðæt Mod: Nat ic nauht oðres.
Ða cwæð se Wisdom: Nu ic hæbbe ongiten ðine ormodnesse,
nu ðu self nast hwæt ðu self eart, ac ic wat hu ðin man tilian sceal.
Forðam ðu sædest ðæt ðu wræccea wære and bereafod ælces godes forðon ðu nestes hwæt ðu wære.
Ða ðu cyddest ðæt ðu nystes hwelces endes ælc angin wilnode, ða ðu wendest ðætte stiorlease men and recelease wæren gesælie and wealdendas ðisse worulde;
and ðær ðu cyddest eac ðæt ðu nystes mid hwelcere gerece God wilt ðisse worulde, oððe hu he wolde ðæt hio wære, ða ðu sædest ðæt ðu wende ðæt ðios sliðne wyrd ðas woruld wende buton Godes geðeahte.
Eac ðæt wæs swiðe micel pleoh ðæt ðu swa wenan sceoldes;
næs hit no ðæt an ðæt ðu on ungemetlicum ungesælðum wære, ac eac ðæt ðu fulneah mid ealle forwurde.
Ðonca nu Gode ðæt he ðe gefultumade ðæt ic ðin gewit mid ealle ne forlet.
We habbað nu giet ðone mæstan dæl ðære tyndran ðinre hæle, nu ðu geliefæst ðæt sio wyrd ðurh hie selfe butan Godes geðeahte ðas weoruld wendan ne mæge.
Nu ðu ne ðearft ðe nauht ondrædan, forðæmðe of ðæm lytlan spearcan ðe ðu mid ðære tyndran gefenge lifes leoht ðe onlyhte.
Ac hit nis giet se tima ðæt ic ðe healicor mæge onbryrdan, forðæm hit is ælces modes wise ðætte sona swa hit forlæt soðcwidas, swa folgað hit leasspellunga.
Of ðæm ðonne onginnað weaxan ða mistas ðe ðæt mod gedrefað, and mid ealle fordwilmað ða soðan gesihðe swelce mistas swelce nu on ðinum mode sindon.
Ac ic hi sceal æræst geðinnian, ðæt ic siððan ðy eð mæge ðæt soðe leoht on ðe gebringan.
VI. Loca nu be ðære sunnan and eac be oðrum tunglum;
ðonne sweartan wolcnu him beforan gað ne mahon hi ðonne heora leoht sellan.
Swa eac se suðerna wind hwilum mid miclum storme gedrefeð ða sæ ðe ær wæs smylte wedere glæshlutru on to seonne.
Ðonne heo ðonne swa gemenged wyrð mid ðan yðum, ðonne wyrð heo swiðe hraðe ungladu, ðeah heo ær gladu wære on to locienne.
Hwæt, eac se broc, ðeah he swife of his rihtryne, ðonne ðær micel stan wealwiende of ðam heohan munte oninnan fealð and hine todælð and him his rihtrynes wiðstent.
Swa doð nu ða ðeostro ðinre gedrefed nesse wiðstandan minum leohtum larum.
Ac gif ðu wilnige on rihtum geleafan ðæt soðe leoht oncnawan, afyr fram ðe ða yfelan sælða and ða unnettan, and eac ða unnettan ungesælða and ðone yflan ege ðisse worulde, ðæt is ðæt ðu ðe ne anhebbe on ofermetto on ðinre gesundfulnesse and on ðinre orsorgnesse, ne eft ðe ne geortrywe nanes godes on nanre wiðerweardnesse.
Forðam ðæt mod siemle bið gebunden mid gedrefednesse, ðær ðissa twega yfela auðer ricsað.
VII. Ða geswigode se Wisdom ane lytle hwile oð ðæt he ongeat ðæs Modes ingeðoncas.
Ða he hi ða ongieten hæfde, ða cwæð he: Gif ic ðine unrotnesse on riht ongieten hæbbe, ðonne nis ðe noht swiðor ðonne ðæt ðæt ðu forloren hæfst ða woruldsælða ðe ðu ær hæfdest, and geomrast nu forðæm ðe hio onhwyrfed is.
Ic ongiete genoh sweotule ðæt ða woruldsælða mid swiðe monigre swetnesse swiðe lytelice oleccað ðæm modum ða hi on last willað swiðost beswican.
And ðonne æt nihstan, ðonne hy læst wenað, hi on ormodnesse forlætað on ðæm mæstan sare.
Gif ðu nu witan wilt hwonan hi cumað, ðonne meaht ðu ongietan ðæt hi cumað of woruldgidsunga.
Gif ðu ðonne heora ðeawas witan wilt, ðonne meaht ðu ongietan ðæt hie ne beoð nanum men getreowe.
Be ðæm ðu meaht ongietan ðæt ðu ðær nane myrhðe on næfdest ða ða ðu hie hæfdest, ne eft nane ne forlure ða ða ðu hi forlure.